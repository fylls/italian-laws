DECRETO LEGISLATIVO 3 luglio 2017 , n. 117

Codice del Terzo settore, a norma dell'articolo 1, comma 2, lettera b), della legge 6 giugno 2016, n. 106. 

(17G00128)

Vigente al : 4-2-2023

Titolo I  

DISPOSIZIONI GENERALI 

                   IL PRESIDENTE DELLA REPUBBLICA 

  Visti gli articoli 76 e 87 della Costituzione; 
  Visto  l'articolo   117,   secondo   comma,   lettera   l),   della 
Costituzione; 
  Vista la legge 6 giugno 2016, n. 106, recante delega al Governo per 
la  riforma  del  Terzo  settore,  dell'impresa  sociale  e  per   la 
disciplina  del  servizio  civile  universale   ed   in   particolare 
l'articolo 1, comma 2, lettera b),  che  prevede  il  riordino  e  la 
revisione  organica  della  disciplina   speciale   e   delle   altre 
disposizioni vigenti relative agli enti del Terzo settore di  cui  al 
comma 1 del medesimo  articolo,  compresa  la  disciplina  tributaria 
applicabile a tali enti, mediante la redazione di un apposito  Codice 
del Terzo settore; 
  Visti gli articoli 2, 3, 4, 5, 7 e 9 della citata legge, recanti  i 

 
 
 
 
 
 
 
 
principi e i criteri direttivi, generali e particolari, di  esercizio 
della delega relativa alla riforma del Terzo settore; 
  Vista la preliminare  deliberazione  del  Consiglio  dei  ministri, 
adottata nella riunione del 12 maggio 2017; 
  Udito il parere del  Consiglio  di  Stato  espresso  dalla  Sezione 
consultiva per gli atti normativi nell'adunanza del 31 maggio 2017; 
  Vista la mancata intesa in  sede  di  Conferenza  unificata,  nella 
seduta del 20 giugno 2017; 
  Acquisiti i pareri delle Commissioni  parlamentari  competenti  per 
materia e per i profili finanziari della Camera dei  deputati  e  del 
Senato della Repubblica; 
  Vista la deliberazione del Consiglio dei ministri,  adottata  nella 
riunione del 28 giugno 2017; 
  Sulla proposta del Ministro del lavoro e delle  politiche  sociali, 
di concerto con il Ministro dell'economia e delle finanze; 

                              E m a n a 
                  il seguente decreto legislativo: 

                               Art. 1 

                        Finalita' ed oggetto 

  1. Al fine di sostenere l'autonoma  iniziativa  dei  cittadini  che 
concorrono, anche in forma associata, a perseguire il bene comune, ad 
elevare i livelli di cittadinanza attiva, di  coesione  e  protezione 
sociale,  favorendo  la  partecipazione,  l'inclusione  e  il   pieno 
sviluppo della persona, a valorizzare il potenziale di crescita e  di 
occupazione lavorativa, in attuazione degli articoli 2, 3, 4, 9, 18 e 
118, quarto comma, della Costituzione, il presente Codice provvede al 
riordino e  alla  revisione  organica  della  disciplina  vigente  in 
materia di enti del Terzo settore. 

                               Art. 2 

                          Principi generali 

  1. E' riconosciuto il valore e la funzione sociale degli  enti  del 
Terzo settore, dell'associazionismo, dell'attivita' di volontariato e 
della cultura e pratica del dono quali espressione di partecipazione, 
solidarieta'   e   pluralismo,   ne   e'   promosso    lo    sviluppo 
salvaguardandone la spontaneita'  ed  autonomia,  e  ne  e'  favorito 
l'apporto  originale  per  il  perseguimento  di  finalita'  civiche, 
solidaristiche  e  di  utilita'  sociale,  anche  mediante  forme  di 
collaborazione con lo Stato, le Regioni, le Province autonome  e  gli 
enti locali. 

 
 
 
 
 
 
 
 
                               Art. 3 

                          Norme applicabili 

  1. Le disposizioni  del  presente  Codice  si  applicano,  ove  non 
derogate ed in quanto compatibili, anche alle categorie di  enti  del 
Terzo settore che hanno una disciplina particolare. 
  2. Per quanto non previsto dal presente Codice, agli enti del Terzo 
settore si applicano, in quanto  compatibili,  le  norme  del  Codice 
civile e le relative disposizioni di attuazione. 
  3.  Salvo  quanto  previsto  dal  Capo  II  del  Titolo  VIII,   le 
disposizioni del presente Codice non si applicano agli enti di cui al 
decreto legislativo 17 maggio 1999, n. 153. 

Titolo II  

DEGLI ENTI DEL TERZO SETTORE IN GENERALE 

                               Art. 4 

                       Enti del Terzo settore 

  1. Sono enti del Terzo settore le organizzazioni  di  volontariato, 
le associazioni di promozione  sociale,  gli  enti  filantropici,  le 
imprese sociali, incluse le cooperative sociali, le reti associative, 
le societa' di mutuo soccorso, le associazioni,  riconosciute  o  non 
riconosciute, le fondazioni e gli altri  enti  di  carattere  privato 
diversi dalle societa' costituiti per il perseguimento,  senza  scopo 
di lucro, di finalita' civiche, solidaristiche e di utilita'  sociale 
mediante lo svolgimento, in via esclusiva o principale, di una o piu' 
attivita' di interesse generale in forma di azione  volontaria  o  di 
erogazione gratuita di denaro, beni o servizi, o di mutualita'  o  di 
produzione o scambio di beni o  servizi,  ed  iscritti  nel  registro 
unico nazionale del Terzo settore. 
  2. Non sono enti del Terzo settore le amministrazioni pubbliche  di 
cui all'articolo 1, comma 2, del decreto legislativo 30  marzo  2001, 
n. 165, le formazioni e le associazioni politiche,  i  sindacati,  le 
associazioni  professionali  e   di   rappresentanza   di   categorie 
economiche, le associazioni di datori di  lavoro,  nonche'  gli  enti 

 
 
 
 
 
 
 
 
 
 
sottoposti a direzione e coordinamento  o  controllati  dai  suddetti 
enti,  ad  esclusione  dei  soggetti  operanti  nel   settore   della 
protezione  civile  alla  cui  disciplina  si   provvede   ai   sensi 
dell'articolo 32, comma 4. Sono esclusi dall'ambito  di  applicazione 
del presente comma i corpi  volontari  dei  vigili  del  fuoco  delle 
Province autonome di Trento e di Bolzano  e  della  Regione  autonoma 
della  Valle  d'Aosta.   Sono   altresi'   escluse   dall'ambito   di 
applicazione del presente  comma  le  associazioni  o  fondazioni  di 
diritto privato ex Ipab  derivanti  dai  processi  di  trasformazione 
delle istituzioni pubbliche di assistenza o beneficenza, ai sensi del 
decreto del Presidente del Consiglio dei ministri 16  febbraio  1990, 
pubblicato nella Gazzetta Ufficiale n. 45 del 23 febbraio 1990, e del 
decreto legislativo 4 maggio 2001, n. 207, in  quanto  la  nomina  da 
parte della pubblica amministrazione  degli  amministratori  di  tali 
enti si configura come mera  designazione,  intesa  come  espressione 
della rappresentanza della cittadinanza, e non  si  configura  quindi 
mandato fiduciario con  rappresentanza,  sicche'  e'  sempre  esclusa 
qualsiasi forma di controllo da parte di quest'ultima. 
  3. Agli enti religiosi civilmente riconosciuti ((e alle fabbricerie 
di cui all'articolo 72 della legge 20 maggio 1985, n. 222,)) le norme 
del presente decreto  si  applicano  limitatamente  allo  svolgimento 
delle attivita'  di  cui  all'articolo  5,  nonche'  delle  eventuali 
attivita' diverse di cui all'articolo 6 a  condizione  che  per  tali 
attivita' adottino un  regolamento,  in  forma  di  atto  pubblico  o 
scrittura privata autenticata, che, ove non diversamente previsto  ed 
in ogni caso nel rispetto della struttura e della finalita'  di  tali 
enti, recepisca le norme del presente Codice  e  sia  depositato  nel 
Registro unico nazionale del Terzo settore.  Per  lo  svolgimento  di 
tali attivita' deve  essere  costituito  un  patrimonio  destinato  e 
devono essere tenute separatamente  le  scritture  contabili  di  cui 
all'articolo 13. I beni che compongono il patrimonio  destinato  sono 
indicati nel regolamento, anche con atto distinto ad  esso  allegato. 
Per le obbligazioni contratte in relazione alle attivita' di cui agli 
articoli 5 e 6, gli enti religiosi  civilmente  riconosciuti  ((e  le 
fabbricerie di cui all'articolo 72 della  legge  n.  222  del  1985)) 
rispondono nei limiti del patrimonio destinato. Gli  altri  creditori 
dell'ente religioso civilmente riconosciuto ((o  della  fabbriceria)) 
non possono far valere alcun diritto sul  patrimonio  destinato  allo 
svolgimento delle attivita' di cui ai citati articoli 5 e 6. 

                               Art. 5 

                   Attivita' di interesse generale 

  1. Gli enti  del  Terzo  settore,  diversi  dalle  imprese  sociali 
incluse  le  cooperative  sociali,  esercitano  in  via  esclusiva  o 
principale  una  o  piu'  attivita'  di  interesse  generale  per  il 

 
 
 
perseguimento,  senza  scopo  di   lucro,   di   finalita'   civiche, 
solidaristiche e di utilita' sociale.  Si  considerano  di  interesse 
generale, se svolte in conformita'  alle  norme  particolari  che  ne 
disciplinano l'esercizio, le attivita' aventi ad oggetto: 
    a) interventi e servizi sociali ai sensi dell'articolo 1, commi 1 
e 2, della legge 8 novembre 2000, n. 328, e successive modificazioni, 
e interventi, servizi e prestazioni di  cui  alla  legge  5  febbraio 
1992, n. 104, e alla legge 22  giugno  2016,  n.  112,  e  successive 
modificazioni; 
    b) interventi e prestazioni sanitarie; 
    c) prestazioni socio-sanitarie di cui al decreto  del  Presidente 
del  Consiglio  dei  ministri  14  febbraio  2001,  pubblicato  nella 
Gazzetta  Ufficiale  n.  129  del  6  giugno   2001,   e   successive 
modificazioni; 
    d) educazione, istruzione e formazione  professionale,  ai  sensi 
della legge 28 marzo 2003, n. 53, e successive modificazioni, nonche' 
le attivita' culturali di interesse sociale con finalita' educativa; 
    e) interventi  e  servizi  finalizzati  alla  salvaguardia  e  al 
miglioramento  delle  condizioni  dell'ambiente  e  all'utilizzazione 
accorta  e  razionale  delle   risorse   naturali,   con   esclusione 
dell'attivita', esercitata abitualmente, di  raccolta  e  riciclaggio 
dei rifiuti urbani, speciali e pericolosi  ((,  nonche'  alla  tutela 
degli animali e prevenzione del randagismo, ai sensi della  legge  14 
agosto 1991, n. 281;)); 
    f) interventi di tutela e valorizzazione del patrimonio culturale 
e del paesaggio, ai sensi del decreto legislativo 22 gennaio 2004, n. 
42, e successive modificazioni; 
    g) formazione universitaria e post-universitaria; 
    h) ricerca scientifica di particolare interesse sociale; 
    i) organizzazione e gestione di attivita' culturali, artistiche o 
ricreative di interesse sociale, incluse attivita', anche editoriali, 
di  promozione  e  diffusione  della  cultura  e  della  pratica  del 
volontariato e delle  attivita'  di  interesse  generale  di  cui  al 
presente articolo; 
    j) radiodiffusione  sonora  a  carattere  comunitario,  ai  sensi 
dell'articolo 16, comma 5, della legge  6  agosto  1990,  n.  223,  e 
successive modificazioni; 
    k) organizzazione e gestione di attivita' turistiche di interesse 
sociale, culturale o religioso; 
    l)  formazione  extra-scolastica,  finalizzata  alla  prevenzione 
della dispersione scolastica e al successo  scolastico  e  formativo, 
alla  prevenzione  del  bullismo  e  al  contrasto   della   poverta' 
educativa; 
    m) servizi strumentali ad enti del Terzo  settore  resi  da  enti 
composti in misura non inferiore al settanta per cento  da  enti  del 
Terzo settore; 
    n) cooperazione allo sviluppo, ai sensi  della  legge  11  agosto 
2014, n. 125, e successive modificazioni; 

    o)   attivita'   commerciali,   produttive,   di   educazione   e 
informazione, di promozione, di  rappresentanza,  di  concessione  in 
licenza di marchi di certificazione, svolte nell'ambito o a favore di 
filiere del commercio equo e solidale, da intendersi come un rapporto 
commerciale  con  un  produttore  operante   in   un'area   economica 
svantaggiata, situata, di norma, in un  Paese  in  via  di  sviluppo, 
sulla base di un accordo di lunga  durata  finalizzato  a  promuovere 
l'accesso del produttore al mercato e che preveda il pagamento di  un 
prezzo equo, misure di sviluppo in favore del produttore e  l'obbligo 
del produttore di garantire condizioni di lavoro sicure, nel rispetto 
delle normative nazionali ed internazionali, in modo da permettere ai 
lavoratori  di  condurre  un'esistenza  libera  e  dignitosa,  e   di 
rispettare  i  diritti  sindacali,  nonche'  di  impegnarsi  per   il 
contrasto del lavoro infantile; 
    p) servizi finalizzati all'inserimento  o  al  reinserimento  nel 
mercato del lavoro dei lavoratori e delle persone di cui all'articolo 
2,  comma  4,  del  decreto  legislativo  recante   revisione   della 
disciplina in materia di impresa  sociale,  di  cui  all'articolo  1, 
comma 2, lettera c), della legge 6 giugno 2016, n. 106; 
    q) alloggio sociale, ai sensi del  decreto  del  Ministero  delle 
infrastrutture  del  22  aprile  2008,  e  successive  modificazioni, 
nonche' ogni altra attivita'  di  carattere  residenziale  temporaneo 
diretta a soddisfare bisogni sociali, sanitari, culturali,  formativi 
o lavorativi; 
    r) accoglienza umanitaria ed integrazione sociale dei migranti; 
    s) agricoltura sociale, ai sensi dell'articolo 2 della  legge  18 
agosto 2015, n. 141, e successive modificazioni; 
    t)   organizzazione   e   gestione    di    attivita'    sportive 
dilettantistiche; 
    u)  beneficenza,  sostegno  a  distanza,  cessione  gratuita   di 
alimenti o prodotti di cui alla legge  19  agosto  2016,  n.  166,  e 
successive modificazioni, o erogazione di denaro, beni  o  servizi  a 
sostegno di persone svantaggiate o di attivita' di interesse generale 
a norma del presente articolo; 
    v) promozione della cultura della legalita',  della  pace  tra  i 
popoli, della nonviolenza e della difesa non armata; 
    w) promozione e tutela  dei  diritti  umani,  civili,  sociali  e 
politici, nonche' dei diritti dei consumatori e  degli  utenti  delle 
attivita'  di  interesse  generale  di  cui  al  presente   articolo, 
promozione delle  pari  opportunita'  e  delle  iniziative  di  aiuto 
reciproco, incluse le banche dei tempi di cui all'articolo  27  della 
legge 8 marzo 2000, n. 53, e i gruppi di  acquisto  solidale  di  cui 
all'articolo 1, comma 266, della legge 24 dicembre 2007, n. 244; 
    x) cura di procedure di adozione internazionale  ai  sensi  della 
legge 4 maggio 1983, n. 184; 
    y) protezione civile ai sensi della legge 24  febbraio  1992,  n. 
225, e successive modificazioni; 
    z) riqualificazione di  beni  pubblici  inutilizzati  o  di  beni 

confiscati alla criminalita' organizzata. 
  2. Tenuto  conto  delle  finalita'  civiche,  solidaristiche  e  di 
utilita' sociale di cui all'articolo 1, comma 1, della legge 6 giugno 
2016, n. 106, nonche' delle finalita' e  dei  principi  di  cui  agli 
articoli 1 e 2 del  presente  Codice,  l'elenco  delle  attivita'  di 
interesse generale di cui al  comma  1  puo'  essere  aggiornato  con 
decreto del Presidente del Consiglio dei  ministri  da  adottarsi  ai 
sensi dell'articolo 17, comma 3, della legge 23 agosto 1988,  n.  400 
su proposta del Ministro del lavoro e  delle  politiche  sociali,  di 
concerto con il Ministro dell'economia e delle finanze, previa intesa 
in  sede  di  Conferenza  Unificata,  acquisito   il   parere   delle 
Commissioni parlamentari competenti, che si  esprimono  entro  trenta 
giorni dalla data  di  trasmissione  del  decreto,  decorsi  i  quali 
quest'ultimo puo' essere comunque adottato. 

                               Art. 6 

                          Attivita' diverse 

  1. Gli enti del Terzo settore possono esercitare attivita'  diverse 
da quelle di cui all'articolo 5, a condizione che l'atto  costitutivo 
o lo statuto lo consentano e siano secondarie e strumentali  rispetto 
alle attivita'  di  interesse  generale,  secondo  criteri  e  limiti 
definiti con decreto  del  Ministro  del  lavoro  e  delle  politiche 
sociali, di concerto con il Ministro dell'economia e  delle  finanze, 
da adottarsi ai sensi dell'articolo  17,  comma  3,  della  legge  23 
agosto 1988, n. 400, sentita la Cabina di regia di  cui  all'articolo 
97, tenendo conto dell'insieme  delle  risorse,  anche  volontarie  e 
gratuite, impiegate in tali attivita' in rapporto  all'insieme  delle 
risorse, anche volontarie e gratuite, impiegate  nelle  attivita'  di 
interesse generale. 

                               Art. 7 

                           Raccolta fondi 

  1. Per raccolta fondi si intende il complesso  delle  attivita'  ed 
iniziative poste in essere da un ente del Terzo settore  al  fine  di 
finanziare  le  proprie  attivita'  di  interesse   generale,   anche 
attraverso la richiesta a terzi di lasciti, donazioni e contributi di 
natura non corrispettiva. 
  2. Gli enti del Terzo  settore,  possono  realizzare  attivita'  di 
raccolta fondi anche  in  forma  organizzata  e  continuativa,  anche 
mediante sollecitazione  al  pubblico  o  attraverso  la  cessione  o 
erogazione di beni o servizi di  modico  valore,  impiegando  risorse 
proprie e di terzi, inclusi volontari e dipendenti, nel rispetto  dei 

 
 
 
 
 
 
principi di verita', trasparenza e correttezza  nei  rapporti  con  i 
sostenitori e il pubblico, in conformita' a linee guida adottate  con 
decreto del Ministro del lavoro e delle politiche sociali, sentiti la 
Cabina di regia di cui all'articolo 97 e il Consiglio  nazionale  del 
Terzo settore. 

                               Art. 8 

               Destinazione del patrimonio ed assenza 
                          di scopo di lucro 

  1. Il patrimonio degli  enti  del  Terzo  settore,  comprensivo  di 
eventuali ricavi, rendite, proventi, entrate comunque  denominate  e' 
utilizzato per  lo  svolgimento  dell'attivita'  statutaria  ai  fini 
dell'esclusivo perseguimento di finalita' civiche,  solidaristiche  e 
di utilita' sociale. 
  2. Ai fini di cui al comma 1, e' vietata  la  distribuzione,  anche 
indiretta, di utili ed avanzi di gestione, fondi e  riserve  comunque 
denominate  a  fondatori,  associati,  lavoratori  e   collaboratori, 
amministratori ed altri componenti degli organi  sociali,  anche  nel 
caso di recesso o di ogni altra ipotesi di  scioglimento  individuale 
del rapporto associativo. 
  3. Ai sensi e per gli effetti del comma 2, si considerano  in  ogni 
caso distribuzione indiretta di utili: 
    a) la corresponsione ad  amministratori,  sindaci  e  a  chiunque 
rivesta cariche sociali di  compensi  individuali  non  proporzionati 
all'attivita' svolta, alle responsabilita' assunte e alle  specifiche 
competenze o comunque superiori a quelli previsti in enti che operano 
nei medesimi o analoghi settori e condizioni; 
    b) la corresponsione  a  lavoratori  subordinati  o  autonomi  di 
retribuzioni o compensi superiori del quaranta per cento  rispetto  a 
quelli previsti, per le medesime qualifiche, dai contratti collettivi 
di cui all'articolo 51 del decreto legislativo 15 giugno 2015, n. 81, 
salvo comprovate esigenze  attinenti  alla  necessita'  di  acquisire 
specifiche competenze ai fini dello svolgimento  delle  attivita'  di 
interesse generale di cui all'articolo 5, comma 1, lettere b),  g)  o 
h); 
    c) l'acquisto di beni o  servizi  per  corrispettivi  che,  senza 
valide ragioni economiche, siano superiori al loro valore normale; 
    d) le cessioni di beni e le prestazioni di servizi, a  condizioni 
piu'  favorevoli  di  quelle  di  mercato,  a   soci,   associati   o 
partecipanti, ai fondatori, ai componenti gli organi amministrativi e 
di  controllo,  a  coloro  che  a  qualsiasi   titolo   operino   per 
l'organizzazione o ne facciano  parte,  ai  soggetti  che  effettuano 
erogazioni liberali a favore  dell'organizzazione,  ai  loro  parenti 
entro il terzo grado ed  ai  loro  affini  entro  il  secondo  grado, 
nonche'  alle  societa'  da  questi  direttamente  o   indirettamente 

 
 
 
controllate  o  collegate,  esclusivamente  in  ragione  della   loro 
qualita', salvo che tali cessioni  o  prestazioni  non  costituiscano 
l'oggetto dell'attivita' di interesse generale di cui all'articolo 5; 
    e) la corresponsione a soggetti  diversi  dalle  banche  e  dagli 
intermediari  finanziari  autorizzati,  di  interessi   passivi,   in 
dipendenza di prestiti di ogni specie, superiori di quattro punti  al 
tasso annuo di riferimento. Il predetto limite puo' essere aggiornato 
con decreto del Ministro del lavoro e  delle  politiche  sociali,  di 
concerto con il Ministro dell'economia e delle finanze. 

                               Art. 9 

         Devoluzione del patrimonio in caso di scioglimento 

  1. In caso di estinzione o scioglimento, il patrimonio  residuo  e' 
devoluto, previo parere positivo dell'Ufficio di cui all'articolo 45, 
comma 1, e salva diversa destinazione imposta dalla legge,  ad  altri 
enti  del  Terzo  settore  secondo  le  disposizioni   statutarie   o 
dell'organo sociale competente o, in mancanza, alla Fondazione Italia 
Sociale. Il  parere  e'  reso  entro  trenta  giorni  dalla  data  di 
ricezione  della  richiesta  che  l'ente  interessato  e'  tenuto   a 
inoltrare al predetto Ufficio  con  raccomandata  a/r  o  secondo  le 
disposizioni previste dal decreto legislativo 7 marzo  2005,  n.  82, 
decorsi i quali il parere si intende reso positivamente. Gli atti  di 
devoluzione  del  patrimonio  residuo  compiuti  in  assenza   o   in 
difformita' dal parere sono nulli. 

                               Art. 10 

             Patrimoni destinati ad uno specifico affare 

  1. Gli enti del Terzo settore dotati di personalita'  giuridica  ed 
iscritti nel registro delle imprese possono  costituire  uno  o  piu' 
patrimoni destinati ad uno  specifico  affare  ai  sensi  e  per  gli 
effetti degli articoli 2447-bis e seguenti del codice civile. 

                               Art. 11 

                             Iscrizione 

  1. Gli enti del Terzo  settore  si  iscrivono  nel  registro  unico 
nazionale del Terzo settore ed indicano gli  estremi  dell'iscrizione 
negli atti, nella corrispondenza e nelle comunicazioni al pubblico. 
  2. Oltre che nel registro unico nazionale del  Terzo  settore,  gli 
enti  del  Terzo  settore  che  esercitano   la   propria   attivita' 

 
 
 
 
 
 
 
 
 
esclusivamente o principalmente in forma di impresa commerciale  sono 
soggetti all'obbligo dell'iscrizione nel registro delle imprese. 
  3. Per le imprese sociali, l'iscrizione nell'apposita  sezione  del 
registro delle imprese  soddisfa  il  requisito  dell'iscrizione  nel 
registro unico nazionale del Terzo settore. 

                               Art. 12 

                        Denominazione sociale 

  1. La  denominazione  sociale,  in  qualunque  modo  formata,  deve 
contenere l'indicazione di ente del Terzo settore o  l'acronimo  ETS. 
Di tale indicazione deve farsi uso negli atti, nella corrispondenza e 
nelle comunicazioni al pubblico. 
  2. La disposizione di cui al comma 1 non si applica  agli  enti  di 
cui all'articolo 4, comma 3. 
  3. L'indicazione di ente del Terzo  settore  o  dell'acronimo  ETS, 
ovvero di parole o locuzioni  equivalenti  o  ingannevoli,  non  puo' 
essere usata da soggetti diversi dagli enti del Terzo settore. 

                               Art. 13 

                   Scritture contabili e bilancio 

  1. Gli enti del  Terzo  settore  devono  redigere  il  bilancio  di 
esercizio  formato   dallo   stato   patrimoniale,   dal   rendiconto 
((gestionale)),  con  l'indicazione,  dei  proventi  e  degli  oneri, 
dell'ente, e dalla relazione di missione che  illustra  le  poste  di 
bilancio, l'andamento  economico  e  ((gestionale))  dell'ente  e  le 
modalita' di perseguimento delle finalita' statutarie. 
  2. Il bilancio degli enti del Terzo settore  con  ricavi,  rendite, 
proventi o entrate comunque denominate inferiori  a  220.000,00  euro 
puo' essere redatto nella forma del rendiconto ((...)) per cassa. 
  3. Il bilancio di cui ai  commi  1  e  2  deve  essere  redatto  in 
conformita' alla modulistica definita con decreto  del  Ministro  del 
lavoro e delle politiche sociali, sentito il consiglio nazionale  del 
terzo settore. 
  4. Gli enti del Terzo settore che esercitano la  propria  attivita' 
esclusivamente o  principalmente  in  forma  di  impresa  commerciale 
devono tenere le scritture contabili di  cui  all'articolo  2214  del 
codice civile. 
  5. Gli enti del Terzo settore di cui al comma 4 devono  redigere  e 
depositare presso il registro delle imprese il bilancio di  esercizio 
redatto, a seconda dei casi, ai sensi degli articoli 2423 e seguenti, 
2435-bis o 2435-ter del codice civile. 
  6. L'organo di amministrazione documenta il carattere secondario  e 

 
 
 
 
 
 
strumentale ((delle attivita')) di cui all'articolo 6 ((a seconda dei 
casi,)) ((...)) nella relazione di missione ((o in una annotazione in 
calce  al  rendiconto  per  cassa  o  nella   nota   integrativa   al 
bilancio.)). 
  7. Gli enti del Terzo  settore  non  iscritti  nel  registro  delle 
imprese devono  depositare  il  bilancio  presso  il  registro  unico 
nazionale del Terzo settore. 

                               Art. 14 

                          Bilancio sociale 

  1. Gli enti del Terzo  settore  con  ricavi,  rendite,  proventi  o 
entrate comunque denominate superiori ad 1  milione  di  euro  devono 
depositare presso il registro unico nazionale del  Terzo  settore,  e 
pubblicare nel proprio sito internet,  il  bilancio  sociale  redatto 
secondo linee guida adottate con decreto del Ministro  del  lavoro  e 
delle  politiche  sociali,  sentiti  la  Cabina  di  regia   di   cui 
all'articolo 97 e il Consiglio nazionale del Terzo settore, e tenendo 
conto, tra gli altri elementi, della natura dell'attivita' esercitata 
e  delle  dimensioni  dell'ente,  anche  ai  fini  della  valutazione 
dell'impatto sociale delle attivita' svolte. 
  2. Gli enti del Terzo  settore  con  ricavi,  rendite,  proventi  o 
entrate comunque denominate superiori a centomila euro  annui  devono 
in ogni caso pubblicare annualmente e tenere aggiornati  nel  proprio 
sito internet, o nel sito internet  della  rete  associativa  di  cui 
all'articolo 41 cui aderiscano, gli eventuali emolumenti, compensi  o 
corrispettivi a  qualsiasi  titolo  attribuiti  ai  componenti  degli 
organi di amministrazione e  controllo,  ai  dirigenti  nonche'  agli 
associati. 

                               Art. 15 

                      Libri sociali obbligatori 

  1. Oltre le scritture prescritte negli articoli 13, 14 e 17,  comma 
1, gli enti del Terzo settore devono tenere: 
    a) il libro degli associati o aderenti; 
    b) il libro delle adunanze e delle deliberazioni delle assemblee, 
in cui devono essere trascritti anche  i  verbali  redatti  per  atto 
pubblico; 
    c) il libro delle adunanze e delle deliberazioni  dell'organo  di 
amministrazione, dell'organo  di  controllo,  e  di  eventuali  altri 
organi sociali. 
  2. I libri di cui alle lettere a) e b) del comma 1, sono  tenuti  a 
cura dell'organo di amministrazione. I libri di cui alla  lettera  c) 

 
 
 
 
 
 
del comma 1, sono tenuti a cura dell'organo cui si riferiscono. 
  3. Gli associati o gli aderenti hanno diritto di esaminare i  libri 
sociali, secondo le modalita' previste dall'atto costitutivo o  dallo 
statuto. 
  4. Il comma 3 non si applica agli enti di cui all'articolo 4, comma 
3. 

                               Art. 16 

                 Lavoro negli enti del Terzo settore 

  1. I lavoratori degli enti del Terzo settore hanno  diritto  ad  un 
trattamento economico e normativo non inferiore a quello previsto dai 
contratti collettivi di cui all'articolo 51 del  decreto  legislativo 
15 giugno 2015, n. 81. In  ogni  caso,  in  ciascun  ente  del  Terzo 
settore, la differenza retributiva tra lavoratori dipendenti non puo' 
essere superiore al rapporto uno a otto,  da  calcolarsi  sulla  base 
della retribuzione annua lorda. Gli  enti  del  Terzo  settore  danno 
conto del rispetto di tale parametro nel proprio bilancio sociale  o, 
in mancanza, nella relazione di cui all'articolo 13, comma 1. 

Titolo III  

DEL VOLONTARIO E DELL'ATTIVITA' DI VOLONTARIATO 

                               Art. 17 

               Volontario e attivita' di volontariato 

  1. Gli enti del Terzo settore possono avvalersi di volontari  nello 
svolgimento delle proprie attivita' e sono tenuti a iscrivere  in  un 
apposito registro i volontari che svolgono la loro attivita' in  modo 
non occasionale. 
  2. Il volontario e' una persona che, per sua libera scelta,  svolge 
attivita' in favore della comunita' e del bene comune, anche  per  il 
tramite di un ente del Terzo  settore,  mettendo  a  disposizione  il 
proprio tempo e le  proprie  capacita'  per  promuovere  risposte  ai 
bisogni delle  persone  e  delle  comunita'  beneficiarie  della  sua 
azione, in modo personale, spontaneo e gratuito, senza fini di lucro, 

 
 
 
 
 
 
 
 
 
 
neanche indiretti, ed esclusivamente per fini di solidarieta'. 
  3. L'attivita' del volontario non puo' essere retribuita  in  alcun 
modo  nemmeno  dal  beneficiario.  Al   volontario   possono   essere 
rimborsate dall'ente  del  Terzo  settore  tramite  il  quale  svolge 
l'attivita' soltanto le spese effettivamente sostenute e  documentate 
per l'attivita' prestata, entro  limiti  massimi  e  alle  condizioni 
preventivamente stabilite  dall'ente  medesimo.  Sono  in  ogni  caso 
vietati rimborsi spese di tipo forfetario. 
  4. Ai fini di cui al comma 3, le  spese  sostenute  dal  volontario 
possono essere rimborsate anche a fronte  di  una  autocertificazione 
resa ai sensi dell'articolo  46  del  decreto  del  Presidente  della 
Repubblica 28 dicembre 2000, n. 445, purche' non  superino  l'importo 
di 10  euro  giornalieri  e  150  euro  mensili  e  l'organo  sociale 
competente deliberi sulle  tipologie  di  spese  e  le  attivita'  di 
volontariato per le quali e' ammessa questa modalita' di rimborso. La 
disposizione di cui al presente comma non si applica  alle  attivita' 
di volontariato aventi ad oggetto la donazione di sangue e di organi. 
  5. La qualita' di volontario e' incompatibile con  qualsiasi  forma 
di rapporto di  lavoro  subordinato  o  autonomo  e  con  ogni  altro 
rapporto di lavoro retribuito con l'ente  di  cui  il  volontario  e' 
socio o associato o tramite il  quale  svolge  la  propria  attivita' 
volontaria. ((Le  disposizioni  di  cui  al  presente  comma  non  si 
applicano agli operatori che prestano attivita' di  soccorso  per  le 
organizzazioni di cui all'articolo 76 della legge provinciale 5 marzo 
2001, n. 7, della Provincia autonoma di Bolzano e di cui all'articolo 
55-bis della legge provinciale 19 luglio 1990, n. 23, della Provincia 
autonoma di Trento.)) 
  6.  Ai  fini  del  presente  Codice  non  si  considera  volontario 
l'associato che occasionalmente coadiuvi  gli  organi  sociali  nello 
svolgimento delle loro funzioni. 
  ((6-bis. I lavoratori subordinati che intendano svolgere  attivita' 
di volontariato in  un  ente  del  Terzo  settore  hanno  diritto  di 
usufruire delle forme di flessibilita' di orario di  lavoro  o  delle 
turnazioni  previste  dai  contratti  o  dagli  accordi   collettivi, 
compatibilmente con l'organizzazione aziendale.)) 
  7. Le disposizioni di cui al presente titolo non si applicano  agli 
operatori volontari del  servizio  civile  universale,  al  personale 
impiegato  all'estero  a  titolo  volontario   nelle   attivita'   di 
cooperazione internazionale allo sviluppo, nonche' agli operatori che 
prestano le attivita' di cui alla legge 21 marzo 2001, n. 74 

                               Art. 18 

                     Assicurazione obbligatoria 

  1. Gli enti del Terzo settore che si avvalgono di volontari  devono 
assicurarli  contro  gli  infortuni  e  le  malattie  connessi   allo 

 
 
 
svolgimento  dell'attivita'   di   volontariato,   nonche'   per   la 
responsabilita' civile verso i terzi. 
  2. Con decreto del Ministro dello sviluppo economico,  da  emanarsi 
di concerto con il Ministro del  lavoro  e  delle  politiche  sociali 
entro sei mesi dalla data di entrata in vigore del  presente  Codice, 
sono individuati meccanismi assicurativi  semplificati,  con  polizze 
anche numeriche, e sono disciplinati i relativi controlli. 
  3.  La  copertura  assicurativa  e'   elemento   essenziale   delle 
convenzioni tra gli enti  del  Terzo  settore  e  le  amministrazioni 
pubbliche, e i relativi  oneri  sono  a  carico  dell'amministrazione 
pubblica con la quale viene stipulata la convenzione. 

                               Art. 19 

              Promozione della cultura del volontariato 

  1. Le amministrazioni pubbliche di cui all'articolo 1, comma 2, del 
decreto legislativo 30 marzo 2001, n. 165, nei limiti  delle  risorse 
disponibili, promuovono la cultura del volontariato,  in  particolare 
tra i giovani,  anche  attraverso  apposite  iniziative  da  svolgere 
nell'ambito  delle   strutture   e   delle   attivita'   scolastiche, 
universitarie  ed   extrauniversitarie,   valorizzando   le   diverse 
esperienze  ed  espressioni  di  volontariato,  anche  attraverso  il 
coinvolgimento delle organizzazioni di volontariato e di  altri  enti 
del  Terzo  settore,  nelle  attivita'  di  sensibilizzazione  e   di 
promozione. 
  2. Il Ministro del lavoro e delle politiche  sociali,  di  concerto 
con il Ministro dell'istruzione, dell'universita' e della  ricerca  e 
del Ministro per la semplificazione e  la  pubblica  amministrazione, 
previa intesa in sede  di  Conferenza  Stato-Regioni,  definisce  con 
decreto i criteri  per  il  riconoscimento  in  ambito  scolastico  e 
lavorativo delle competenze acquisite nello svolgimento di  attivita' 
o percorsi di volontariato. 
  3. Ai fini del conseguimento di titoli di  studio,  le  Universita' 
possono riconoscere, nei limiti  previsti  dalla  normativa  vigente, 
crediti  formativi  a  favore  degli  studenti  che  abbiano   svolto 
attivita'  di  volontariato  certificate  nelle   organizzazioni   di 
volontariato o in altri enti  del  Terzo  settore  rilevanti  per  la 
crescita professionale e per il curriculum degli studi. 
  4. All'articolo 10, comma 2, della legge 6 marzo 2001, n. 64,  dopo 
le parole «che prestano il servizio civile o il servizio militare  di 
leva», sono inserite le seguenti: «o  attivita'  di  volontariato  in 
enti del Terzo settore iscritti nel Registro unico nazionale  per  un 
numero di ore regolarmente certificate». 

 
 
 
 
Titolo IV  

DELLE ASSOCIAZIONI E DELLE FONDAZIONI DEL TERZO SETTORE  

Capo I  

Disposizioni generali 

                               Art. 20 

                       Ambito di applicazione 

  1. Le disposizioni del presente titolo si  applicano  a  tutti  gli 
enti  del  Terzo  settore  costituiti  in  forma   di   associazione, 
riconosciuta o non riconosciuta, o di fondazione. 

Capo II  

Della Costituzione 

                               Art. 21 

                     Atto costitutivo e statuto 

  1. L'atto costitutivo deve  indicare  la  denominazione  dell'ente; 
l'assenza di scopo di lucro e le finalita' civiche, solidaristiche  e 
di utilita' sociale perseguite; l'attivita' di interesse generale che 
costituisce l'oggetto sociale; la sede legale il patrimonio  iniziale 
ai fini dell'eventuale riconoscimento della  personalita'  giuridica; 
le norme  sull'ordinamento,  l'amministrazione  e  la  rappresentanza 

 
 
 
 
 
 
 
 
 
 
 
 
 
 
 
dell'ente; i diritti e gli obblighi degli associati, ove presenti;  i 
requisiti per l'ammissione di nuovi associati,  ove  presenti,  e  la 
relativa procedura, secondo criteri non discriminatori, coerenti  con 
le finalita' perseguite e l'attivita' di interesse  generale  svolta; 
la nomina dei primi componenti degli organi  sociali  obbligatori  e, 
quando previsto, del soggetto incaricato della revisione  legale  dei 
conti; le norme sulla devoluzione del patrimonio residuo in  caso  di 
scioglimento o di estinzione; la durata dell'ente, se prevista. 
  2.  Lo  statuto  contenente  le  norme  relative  al  funzionamento 
dell'ente, anche se forma oggetto di atto separato, costituisce parte 
integrante  dell'atto  costitutivo.  In  caso  di  contrasto  tra  le 
clausole dell'atto costitutivo e quelle dello statuto  prevalgono  le 
seconde. 

                               Art. 22 

                Acquisto della personalita' giuridica 

  1. Le associazioni e le fondazioni del Terzo  settore  possono,  in 
deroga al decreto del Presidente della Repubblica 10  febbraio  2000, 
n. 361, acquistare la personalita'  giuridica  mediante  l'iscrizione 
nel registro  unico  nazionale  del  Terzo  settore  ((ai  sensi  del 
presente articolo.)). 
  ((1-bis. Per le associazioni e fondazioni del Terzo settore gia' in 
possesso della  personalita'  giuridica  ai  sensi  del  decreto  del 
Presidente della Repubblica 10 febbraio 2000, n. 361,  che  ottengono 
l'iscrizione nel registro unico nazionale del Terzo settore ai  sensi 
delle disposizioni del presente articolo e nel rispetto dei requisiti 
ivi indicati, l'efficacia dell'iscrizione nei registri delle  persone 
giuridiche di cui al  decreto  del  Presidente  della  Repubblica  10 
febbraio  2000,  n.  361  e'  sospesa  fintanto  che  sia   mantenuta 
l'iscrizione nel registro unico  nazionale  del  Terzo  settore.  Nel 
periodo di sospensione, le predette  associazioni  e  fondazioni  non 
perdono  la  personalita'  giuridica  acquisita  con   la   pregressa 
iscrizione e non si  applicano  le  disposizioni  di  cui  al  citato 
decreto  del  Presidente  della   Repubblica   n.   361   del   2000. 
Dell'avvenuta  iscrizione  al  registro  unico  nazionale  del  Terzo 
settore nonche'  dell'eventuale  successiva  cancellazione,  e'  data 
comunicazione,  da  parte  dell'ufficio  di   cui   all'articolo   45 
competente, entro  15  giorni,  alla  Prefettura  o  alla  Regione  o 
Provincia autonoma competente.)) 
  2. Il notaio che ha ricevuto l'atto costitutivo di una associazione 
o di una fondazione del Terzo  settore,  o  la  pubblicazione  di  un 
testamento con il quale si dispone una fondazione del Terzo  settore, 
verificata la sussistenza delle condizioni previste dalla  legge  per 
la costituzione dell'ente, ed in particolare dalle  disposizioni  del 
presente Codice con riferimento alla sua natura  di  ente  del  Terzo 

 
 
 
settore, nonche' del patrimonio  minimo  di  cui  al  comma  4,  deve 
depositarlo, con i relativi allegati, entro venti  giorni  presso  il 
competente ufficio del registro unico nazionale  del  Terzo  settore, 
richiedendo l'iscrizione  dell'ente.  L'ufficio  del  registro  unico 
nazionale del Terzo settore, verificata la regolarita' formale  della 
documentazione, iscrive l'ente nel registro stesso. 
  3. Se il notaio  non  ritiene  sussistenti  le  condizioni  per  la 
costituzione dell'ente o il patrimonio minimo, ne  da'  comunicazione 
motivata, tempestivamente e comunque non oltre il termine  di  trenta 
giorni, ai fondatori, o agli amministratori dell'ente. I fondatori, o 
gli amministratori o,  in  mancanza  ciascun  associato,  nei  trenta 
giorni successivi al  ricevimento  della  comunicazione  del  notaio, 
possono domandare all'ufficio del  registro  competente  di  disporre 
l'iscrizione nel registro unico nazionale del Terzo settore.  Se  nel 
termine  di  sessanta  giorni  dalla  presentazione   della   domanda 
l'ufficio del  registro  non  comunica  ai  richiedenti  il  motivato 
diniego, ovvero non chiede  di  integrare  la  documentazione  o  non 
provvede all'iscrizione, questa si intende negata. 
  4. Si  considera  patrimonio  minimo  per  il  conseguimento  della 
personalita' giuridica una somma liquida e disponibile non  inferiore 
a 15.000 euro per le associazioni e a 30.000 euro per le  fondazioni. 
Se tale patrimonio e' costituito da beni diversi dal denaro, il  loro 
valore deve risultare da una  relazione  giurata,  allegata  all'atto 
costitutivo, di un revisore legale o di  una  societa'  di  revisione 
legale iscritti nell'apposito registro. 
  5. Quando risulta che il patrimonio minimo di cui  al  comma  4  e' 
diminuito di oltre un terzo in conseguenza di  perdite,  l'organo  di 
amministrazione, e nel caso di sua inerzia,  l'organo  di  controllo, 
ove nominato, devono senza  indugio,  in  un'associazione,  convocare 
l'assemblea per  deliberare,  ed  in  una  fondazione  deliberare  la 
ricostituzione del patrimonio minimo  oppure  la  trasformazione,  la 
prosecuzione   dell'attivita'   in   forma   di   associazione    non 
riconosciuta, la fusione o lo scioglimento dell'ente. 
  6. Le modificazioni dell'atto costitutivo e  dello  statuto  devono 
risultare da atto pubblico e diventano efficaci con l'iscrizione  nel 
registro unico nazionale del Terzo settore. Il relativo  procedimento 
di iscrizione e' regolato ai sensi dei commi 2 e 3. 
  7. Nelle fondazioni e nelle associazioni riconosciute come  persone 
giuridiche, per le obbligazioni dell'ente  risponde  soltanto  l'ente 
con il suo patrimonio. 

 
 
 
 
Capo III 

Dell'ordinamento e della amministrazione 

                               Art. 23 

             Procedura di ammissione e carattere aperto 
                         delle associazioni 

  1. Se l'atto costitutivo o lo statuto non dispongono  diversamente, 
in  un'associazione,  riconosciuta  o  non  riconosciuta,  del  Terzo 
settore l'ammissione di un nuovo associato e' fatta con deliberazione 
dell'organo  di  amministrazione  su  domanda  dell'interessato.   La 
deliberazione e' comunicata all'interessato  ed  annotata  nel  libro 
degli associati. 
  2. Se l'atto costitutivo o lo statuto non dispongono  diversamente, 
l'organo competente ai sensi del comma 1 deve entro  sessanta  giorni 
motivare la deliberazione di rigetto della domanda  di  ammissione  e 
comunicarla agli interessati. 
  3. Se l'atto costitutivo o lo statuto non dispongono  diversamente, 
chi  ha  proposto  la  domanda  puo'  entro  sessanta  giorni   dalla 
comunicazione   della   deliberazione   di   rigetto   chiedere   che 
sull'istanza si pronunci, l'assemblea o un altro organo eletto  dalla 
medesima,  che  deliberano  sulle  domande  non   accolte,   se   non 
appositamente  convocati,  in   occasione   della   loro   successiva 
convocazione. 
  4. Le disposizioni di cui al presente articolo si  applicano  anche 
alle  fondazioni  del  Terzo  settore  il  cui  statuto  preveda   la 
costituzione di  un  organo  assembleare  o  di  indirizzo,  comunque 
denominato, in quanto compatibili ed ove non derogate dallo statuto. 

                               Art. 24 

                              Assemblea 

  1.  Nell'assemblea   delle   associazioni,   riconosciute   o   non 
riconosciute, del Terzo settore hanno diritto di  voto  tutti  coloro 
che sono iscritti da almeno tre mesi nel libro degli associati, salvo 
che l'atto costitutivo o lo statuto non dispongano diversamente. 
  2. Ciascun associato ha un voto. Agli associati che siano enti  del 
Terzo settore l'atto costitutivo o lo statuto possono attribuire piu' 
voti, sino ad un massimo di cinque, in proporzione al numero dei loro 

 
 
 
 
 
 
 
 
associati o aderenti. Si applica l'articolo 2373 del  codice  civile, 
in quanto compatibile. 
  3. Se l'atto costitutivo o lo statuto non dispongono  diversamente, 
ciascun associato puo' farsi rappresentare nell'assemblea da un altro 
associato mediante delega  scritta,  anche  in  calce  all'avviso  di 
convocazione. Ciascun associato puo' rappresentare sino ad un massimo 
di tre associati  nelle  associazioni  con  un  numero  di  associati 
inferiore a cinquecento e di cinque associati in quelle con un numero 
di associati non inferiore a cinquecento. Si applicano i commi quarto 
e quinto dell'articolo 2372 del codice civile, in quanto compatibili. 
  4. L'atto costitutivo o lo statuto possono  prevedere  l'intervento 
all'assemblea   mediante   mezzi    di    telecomunicazione    ovvero 
l'espressione del voto  per  corrispondenza  o  in  via  elettronica, 
purche'  sia  possibile  verificare  l'identita'  dell'associato  che 
partecipa e vota. 
  5. L'atto costitutivo o lo statuto delle associazioni che hanno  un 
numero di associati non inferiore a cinquecento possono  prevedere  e 
disciplinare la costituzione e lo svolgimento di assemblee  separate, 
comunque denominate, anche rispetto a specifiche  materie  ovvero  in 
presenza di particolari  categorie  di  associati  o  di  svolgimento 
dell'attivita' in piu'  ambiti  territoriali.  A  tali  assemblee  si 
applicano le disposizioni di cui ai commi  terzo,  quarto,  quinto  e 
sesto dell'articolo 2540 del codice civile, in quanto compatibili. 
  6. Le disposizioni di cui al presente articolo si  applicano  anche 
alle  fondazioni  del  Terzo  settore  il  cui  statuto  preveda   la 
costituzione di  un  organo  assembleare  o  di  indirizzo,  comunque 
denominato, in quanto compatibili ed ove non derogate dallo statuto. 

                               Art. 25 

               Competenze inderogabili dell'assemblea 

  1. L'assemblea delle associazioni, riconosciute o non riconosciute, 
del Terzo settore: 
    a) nomina e revoca i componenti degli organi sociali; 
    b) nomina e revoca, quando previsto, il soggetto incaricato della 
revisione legale dei conti; 
    c) approva il bilancio; 
    d) delibera sulla responsabilita'  dei  componenti  degli  organi 
sociali e promuove azione di responsabilita' nei loro confronti; 
    e)  delibera   sull'esclusione   degli   associati,   se   l'atto 
costitutivo o lo statuto non attribuiscono la relativa competenza  ad 
altro organo eletto dalla medesima; 
    f) delibera sulle modificazioni  dell'atto  costitutivo  o  dello 
statuto; 
    g) approva l'eventuale regolamento dei lavori assembleari; 
    h) delibera lo scioglimento, la trasformazione, la fusione  o  la 

 
 
 
scissione dell'associazione; 
    i) delibera sugli altri oggetti attribuiti dalla legge, dall'atto 
costitutivo o dallo statuto alla sua competenza. 
  2. Gli atti costitutivi o gli statuti delle associazioni che  hanno 
un  numero  di  associati  non  inferiore   a   cinquecento   possono 
disciplinare le competenze dell'assemblea anche in  deroga  a  quanto 
stabilito  al  comma  precedente,  nel  rispetto  dei   principi   di 
democraticita',  pari  opportunita'  ed  eguaglianza  di  tutti   gli 
associati e di elettivita' delle cariche sociali. 
  3. Lo statuto delle fondazioni del Terzo  settore  puo'  attribuire 
all'organo assembleare o di indirizzo, comunque  denominato,  di  cui 
preveda la costituzione la competenza a  deliberare  su  uno  o  piu' 
degli oggetti di  cui  al  comma  1,  nei  limiti  in  cui  cio'  sia 
compatibile con la natura dell'ente quale fondazione e  nel  rispetto 
della volonta' del fondatore. 

                               Art. 26 

                      Organo di amministrazione 

  1. Nelle associazioni, riconosciute o non riconosciute,  del  Terzo 
settore deve essere nominato  un  organo  di  amministrazione.  Salvo 
quanto  previsto  dall'articolo  25,  comma  2,   la   nomina   degli 
amministratori spetta all'assemblea,  fatta  eccezione  per  i  primi 
amministratori che sono nominati nell'atto costitutivo. 
  2. La maggioranza degli amministratori e'  scelta  tra  le  persone 
fisiche associate ovvero indicate dagli enti giuridici associati.  Si 
applica l'articolo 2382 del codice civile. 
  3. L'atto costitutivo o lo statuto possono subordinare l'assunzione 
della carica di amministratore al possesso di specifici requisiti  di 
onorabilita', professionalita' ed indipendenza, anche con riferimento 
ai requisiti al riguardo previsti da codici di comportamento  redatti 
da associazioni  di  rappresentanza  o  reti  associative  del  Terzo 
settore. Si applica in tal caso l'articolo 2382 del codice civile. 
  4. L'atto costitutivo o lo statuto possono prevedere che uno o piu' 
amministratori  siano  scelti  tra  gli  appartenenti  alle   diverse 
categorie di associati. 
  5. La nomina di uno o piu' amministratori  puo'  essere  attribuita 
dall'atto costitutivo o dallo statuto ad enti  del  Terzo  settore  o 
senza scopo di lucro, ad enti di cui all'articolo 4,  comma  3,  o  a 
lavoratori  o  utenti  dell'ente.  In  ogni  caso,  la  nomina  della 
maggioranza  degli   amministratori   e',   salvo   quanto   previsto 
dall'articolo 25, comma 2, riservata all'assemblea. 
  6. Gli amministratori, entro trenta giorni dalla notizia della loro 
nomina, devono chiederne l'iscrizione nel  Registro  unico  nazionale 
del terzo settore,  indicando  per  ciascuno  di  essi  il  nome,  il 
cognome,  il  luogo  e  la  data  di  nascita,  il  domicilio  e   la 

 
 
 
cittadinanza, nonche' a quali di essi e' attribuita la rappresentanza 
dell'ente, precisando se disgiuntamente o congiuntamente. 
  7. Il potere di rappresentanza attribuito  agli  amministratori  e' 
generale. Le  limitazioni  del  potere  di  rappresentanza  non  sono 
opponibili ai terzi se non sono iscritte nel Registro unico nazionale 
del Terzo settore  o  se  non  si  prova  che  i  terzi  ne  erano  a 
conoscenza. 
  8. Nelle fondazioni del  Terzo  settore  deve  essere  nominato  un 
organo di amministrazione. Si  applica  l'articolo  2382  del  codice 
civile. Si applicano i commi 3, 6 e 7.  Nelle  fondazioni  del  Terzo 
settore  il  cui  statuto  preveda  la  costituzione  di  un   organo 
assembleare o di  indirizzo,  comunque  denominato,  possono  trovare 
applicazione, in quanto compatibili, i commi 4 e 5. 

                               Art. 27 

                       Conflitto di interessi 

  1. Al  conflitto  di  interessi  degli  amministratori  si  applica 
l'articolo 2475-ter del codice civile. 

                               Art. 28 

                           Responsabilita' 

  1. Gli  amministratori,  i  direttori  ((generali)),  i  componenti 
dell'organo di controllo e il  soggetto  incaricato  della  revisione 
legale dei conti rispondono nei confronti  dell'ente,  dei  creditori 
sociali, del fondatore, degli associati e dei terzi, ai  sensi  degli 
articoli 2392, 2393, 2393-bis, 2394, 2394-bis, 2395, 2396 e 2407  del 
codice civile e dell'articolo 15 del decreto legislativo  27  gennaio 
2010, n. 39, in quanto compatibili. 

                               Art. 29 

                Denunzia al tribunale e ai componenti 
                      dell'organo di controllo 

  1. Almeno un decimo degli  associati,  l'organo  di  controllo,  il 
soggetto incaricato  della  revisione  legale  dei  conti  ovvero  il 
pubblico ministero possono agire  ai  sensi  dell'articolo  2409  del 
codice civile, in quanto compatibile. 
  2. Ogni associato, ovvero almeno un decimo  degli  associati  nelle 
associazioni, riconosciute o non riconosciute, che hanno piu' di  500 
associati, puo' denunziare i fatti che ritiene censurabili all'organo 

 
 
 
 
 
 
 
 
 
di controllo, se nominato, il quale deve tener conto  della  denunzia 
nella relazione all'assemblea. Se la denunzia e' fatta da  almeno  un 
ventesimo degli associati dell'ente, l'organo di controllo deve agire 
ai sensi dell'articolo 2408, secondo comma, del codice civile. 
  3.  Il  presente  articolo  non  si  applica  agli  enti   di   cui 
all'articolo 4, comma 3. 

                               Art. 30 

                         Organo di controllo 

  1. Nelle fondazioni del  Terzo  settore  deve  essere  nominato  un 
organo di controllo, anche monocratico. 
  2. Nelle associazioni, riconosciute o non riconosciute,  del  Terzo 
settore, la nomina di un organo di controllo, anche  monocratico,  e' 
obbligatoria quando siano superati per due esercizi  consecutivi  due 
dei seguenti limiti: 
    a) totale dell'attivo dello stato patrimoniale: 110.000,00 euro; 
    b)  ricavi,  rendite,  proventi,  entrate  comunque   denominate: 
220.000,00 euro; 
    c) dipendenti occupati in media durante l'esercizio: 5 unita'. 
  3. L'obbligo  di  cui  al  comma  2  cessa  se,  per  due  esercizi 
consecutivi, i predetti limiti non vengono superati. 
  4. La nomina dell'organo  di  controllo  e'  altresi'  obbligatoria 
quando  siano  stati  costituiti   patrimoni   destinati   ai   sensi 
dell'articolo 10. 
  5. Ai componenti dell'organo di  controllo  si  applica  l'articolo 
2399 del codice civile. I componenti dell'organo di controllo  devono 
essere scelti tra le categorie di soggetti di cui all'articolo  2397, 
comma secondo, del codice civile. Nel caso  di  organo  di  controllo 
collegiale, i predetti requisiti devono essere  posseduti  da  almeno 
uno dei componenti. 
  6. L'organo di controllo vigila sull'osservanza della legge e dello 
statuto e sul rispetto  dei  principi  di  corretta  amministrazione, 
anche con riferimento alle disposizioni  del  decreto  legislativo  8 
giugno 2001, n. 231, qualora  applicabili,  nonche'  sull'adeguatezza 
dell'assetto organizzativo, amministrativo  e  contabile  e  sul  suo 
concreto  funzionamento.   ((Esso   puo'   esercitare   inoltre,   al 
superamento dei limiti di cui all'articolo 31, comma 1, la  revisione 
legale dei conti. In tal caso l'organo di controllo e' costituito  da 
revisori legali iscritti nell'apposito registro.)). 
  7. L'organo di controllo esercita inoltre compiti  di  monitoraggio 
dell'osservanza delle finalita' civiche, solidaristiche e di utilita' 
sociale, avuto particolare riguardo alle  disposizioni  di  cui  agli 
articoli 5, 6, 7 e 8, ed attesta che il bilancio  sociale  sia  stato 
redatto in conformita' alle linee guida di cui  all'articolo  14.  Il 
bilancio  sociale  da'  atto  degli  esiti  del  monitoraggio  svolto 

 
 
 
((dall'organo di controllo.)). 
  8. I componenti  dell'organo  di  controllo  possono  in  qualsiasi 
momento procedere, anche individualmente, ad atti di ispezione  e  di 
controllo, e a tal fine, possono chiedere agli amministratori notizie 
sull'andamento delle operazioni sociali o su determinati affari. 

                               Art. 31 

                     Revisione legale dei conti 

  1.  Salvo  quanto  previsto   dall'articolo   30,   comma   6,   le 
associazioni, riconosciute o non riconosciute, e  le  fondazioni  del 
Terzo settore devono nominare un revisore  legale  dei  conti  o  una 
societa' di revisione legale iscritti nell'apposito  registro  quando 
superino per due esercizi consecutivi due dei seguenti limiti: 
    a) totale  dell'attivo  dello  stato  patrimoniale:  1.100.000,00 
euro; 
    b)  ricavi,  rendite,  proventi,  entrate  comunque   denominate: 
2.200.000,00 euro; 
    c) dipendenti occupati in media durante l'esercizio: 12 unita'. 
  2. L'obbligo  di  cui  al  comma  1  cessa  se,  per  due  esercizi 
consecutivi, i predetti limiti non vengono superati. 
  3. La nomina e' altresi' obbligatoria quando siano stati costituiti 
patrimoni destinati ai sensi dell'articolo 10. 

Titolo V 

DI PARTICOLARI CATEGORIE DI ENTI DEL TERZO SETTORE 

Capo I 

Delle organizzazioni di volontariato 

                               Art. 32 

                   Organizzazioni di volontariato 

  1. Le organizzazioni di volontariato sono enti  del  Terzo  settore 
costituiti in forma di associazione, riconosciuta o non riconosciuta, 
da  un  numero  non  inferiore  a  sette  persone  fisiche  o  a  tre 

 
 
 
 
 
 
 
 
 
 
organizzazioni di volontariato, per lo svolgimento prevalentemente in 
favore di terzi di una  o  piu'  attivita'  di  cui  all'articolo  5, 
avvalendosi in modo prevalente  dell'attivita'  di  volontariato  dei 
propri associati o delle persone aderenti agli enti associati. 
  1-bis.  Se  successivamente  alla  costituzione  il  numero   degli 
associati diviene inferiore a quello stabilito nel comma 1, esso deve 
essere integrato entro un anno, trascorso il  quale  l'organizzazione 
di volontariato e' cancellata dal Registro unico nazionale del  Terzo 
settore se non formula richiesta di iscrizione  in  un'altra  sezione 
del medesimo. 
  2.  Gli  atti  costitutivi  delle  organizzazioni  di  volontariato 
possono prevedere l'ammissione come associati di altri enti del Terzo 
settore o senza scopo di lucro, a condizione che il loro  numero  non 
sia superiore al cinquanta per cento del numero delle  organizzazioni 
di volontariato. 
  3.  La  denominazione  sociale  deve  contenere  l'indicazione   di 
organizzazione di volontariato o  l'acronimo  ODV.  L'indicazione  di 
organizzazione di volontariato o l'acronimo ODV, ovvero di  parole  o 
locuzioni  equivalenti  o  ingannevoli,  non  puo'  essere  usata  da 
soggetti diversi dalle organizzazioni di volontariato. 
  4. Alle organizzazioni di volontariato che svolgono l'attivita'  di 
cui all'articolo 5, comma 1, lettera y), le norme del  presente  capo 
si applicano nel rispetto delle disposizioni in materia di protezione 
civile e alla relativa disciplina si provvede nell'ambito  di  quanto 
previsto dall'articolo 1, comma 1, lettera d), della legge  16  marzo 
2017, n. 30. ((Ai fini del calcolo della quota percentuale di cui  al 
comma 2  non  sono  computati  i  gruppi  comunali,  intercomunali  e 
provinciali di protezione civile)). 

                               Art. 33 

                               Risorse 

  1. Le organizzazioni di volontariato  possono  assumere  lavoratori 
dipendenti o avvalersi di prestazioni di lavoro autonomo o  di  altra 
natura  esclusivamente  nei  limiti  necessari   al   loro   regolare 
funzionamento  oppure  nei  limiti   occorrenti   a   qualificare   o 
specializzare  l'attivita'  svolta.  In  ogni  caso,  il  numero  dei 
lavoratori impiegati nell'attivita'  non  puo'  essere  superiore  al 
cinquanta per cento del numero dei volontari. 
  2.  Salvo  quanto  previsto  dal  comma  3,  le  organizzazioni  di 
volontariato possono trarre le risorse economiche necessarie al  loro 
funzionamento e allo svolgimento della  propria  attivita'  da  fonti 
diverse, quali quote  associative,  contributi  pubblici  e  privati, 
donazioni e lasciti testamentari, rendite patrimoniali  ed  attivita' 
di raccolta fondi nonche' delle attivita' di cui all'articolo 6. 
  3. Per l'attivita' di interesse generale prestata le organizzazioni 

 
 
 
di volontariato possono ricevere, soltanto il  rimborso  delle  spese 
effettivamente sostenute e documentate ((, salvo che  tale  attivita' 
sia svolta quale attivita' secondaria e strumentale nei limiti di cui 
all'articolo 6)). 

                               Art. 34 

                   Ordinamento ed amministrazione 

  1. Tutti gli amministratori delle  organizzazioni  di  volontariato 
sono scelti tra le persone fisiche associate ovvero indicate,  tra  i 
propri associati, ((dagli enti associati.)).  Si  applica  l'articolo 
2382 del codice civile. 
  2. Ai componenti degli organi sociali, ad eccezione  di  quelli  di 
cui all'articolo 30, comma 5 che siano in possesso dei  requisiti  di 
cui all'articolo 2397, secondo comma, del  codice  civile,  non  puo' 
essere attribuito alcun  compenso,  salvo  il  rimborso  delle  spese 
effettivamente sostenute e documentate per  l'attivita'  prestata  ai 
fini dello svolgimento della funzione. 

Capo II 

Delle associazioni di promozione sociale 

                               Art. 35 

                 Associazioni di promozione sociale 

  1. Le associazioni  di  promozione  sociale  sono  enti  del  Terzo 
settore costituiti in  forma  di  associazione,  riconosciuta  o  non 
riconosciuta, da un numero non inferiore a sette persone fisiche o  a 
tre associazioni di promozione sociale per lo svolgimento  in  favore 
dei propri associati, di loro familiari o di  terzi  di  una  o  piu' 
attivita' di cui  all'articolo  5,  avvalendosi  in  modo  prevalente 
dell'attivita' di volontariato dei propri associati ((o delle persone 
aderenti agli enti associati.)). 

 
 
 
 
 
 
 
 
 
 
 
 
  ((1-bis. Se  successivamente  alla  costituzione  il  numero  degli 
associati diviene inferiore a quello stabilito nel comma 1, esso deve 
essere integrato entro un anno, trascorso il quale l'associazione  di 
promozione sociale e' cancellata dal  Registro  unico  nazionale  del 
Terzo settore se non formula  richiesta  di  iscrizione  in  un'altra 
sezione del medesimo.)) 
  2. Non sono associazioni di promozione sociale i circoli privati  e 
le associazioni comunque denominate che  dispongono  limitazioni  con 
riferimento alle condizioni economiche e discriminazioni di qualsiasi 
natura in relazione all'ammissione degli  associati  o  prevedono  il 
diritto di trasferimento, a qualsiasi titolo, della quota associativa 
o che, infine,  collegano,  in  qualsiasi  forma,  la  partecipazione 
sociale alla titolarita' di azioni o quote di natura patrimoniale. 
  3. Gli atti costitutivi delle associazioni  di  promozione  sociale 
possono prevedere l'ammissione come associati di altri enti del Terzo 
settore o senza scopo di lucro, a condizione che il loro  numero  non 
sia superiore al cinquanta per cento del numero delle associazioni di 
promozione sociale. 
  4. Il comma 3 non si  applica  agli  enti  di  promozione  sportiva 
riconosciuti dal  CONI  che  associano  un  numero  non  inferiore  a 
cinquecento associazioni di promozione sociale. 
  5.  La  denominazione  sociale  deve  contenere  l'indicazione   di 
associazione di promozione sociale o l'acronimo APS. L'indicazione di 
associazione di promozione sociale o l'acronimo APS, ovvero di parole 
o locuzioni equivalenti o  ingannevoli,  non  puo'  essere  usata  da 
soggetti diversi dalle associazioni di promozione sociale. 

                               Art. 36 

                               Risorse 

  1.  Le  associazioni  di  promozione   sociale   possono   assumere 
lavoratori dipendenti o avvalersi di prestazioni di lavoro autonomo o 
di altra natura, anche dei propri  associati,  fatto  comunque  salvo 
quanto disposto dall'articolo 17,  comma  5,  solo  quando  cio'  sia 
necessario ai fini  dello  svolgimento  dell'attivita'  di  interesse 
generale e al perseguimento delle finalita'. In ogni caso, il  numero 
dei lavoratori impiegati nell'attivita' non puo' essere superiore  al 
cinquanta per cento del numero dei volontari o al  cinque  per  cento 
del numero degli associati. 

 
 
 
 
 
 
 
Capo III 

Degli enti filantropici 

                               Art. 37 

                          Enti filantropici 

  1. Gli enti filantropici sono enti del Terzo settore costituiti  in 
forma di associazione riconosciuta o di fondazione al fine di erogare 
denaro,  beni  o  servizi,  anche  di  investimento,  a  sostegno  di 
categorie  di  persone  svantaggiate  o  di  attivita'  di  interesse 
generale. 
  2. La denominazione sociale deve contenere  l'indicazione  di  ente 
filantropico. L'indicazione di ente filantropico, ovvero di parole  o 
locuzioni  equivalenti  o  ingannevoli,  non  puo'  essere  usata  da 
soggetti diversi dagli enti filantropici. 

                               Art. 38 

                               Risorse 

  1. Gli enti filantropici traggono le risorse economiche  necessarie 
allo svolgimento della propria attivita' principalmente da contributi 
pubblici  e  privati,  donazioni  e  lasciti  testamentari,   rendite 
patrimoniali ed attivita' di raccolta fondi. 
  2. Gli atti costitutivi degli enti filantropici indicano i principi 
ai  quali  essi  devono  attenersi  in  merito  alla   gestione   del 
patrimonio,  alla  raccolta  di  fondi  e  risorse  in  genere,  alla 
destinazione, alle modalita' di erogazione di denaro, beni o  servizi 
((, anche di investimento)) ((...))  a  sostegno  ((di  categorie  di 
persone svantaggiate o di attivita' di interesse generale.)). 

                               Art. 39 

                          Bilancio sociale 

  1. Il bilancio  sociale  degli  enti  filantropici  deve  contenere 
l'elenco e gli importi delle erogazioni deliberate ed effettuate  nel 
corso dell'esercizio, con l'indicazione dei beneficiari diversi dalle 
persone fisiche. 

 
 
 
 
 
 
 
 
 
 
 
Capo IV 

Delle imprese sociali 

                               Art. 40 

                               Rinvio 

  1. Le imprese sociali sono  disciplinate  dal  decreto  legislativo 
recante revisione della disciplina in materia di impresa sociale,  di 
cui all'articolo 1, comma 2, lettera c), della legge 6  giugno  2016, 
n. 106. 
  2. Le cooperative sociali e i loro consorzi sono disciplinati dalla 
legge 8 novembre 1991, n. 381. 

Capo V  

Delle reti associative 

                               Art. 41 

                          Reti associative 

  1. Le reti associative sono enti del Terzo  settore  costituiti  in 
forma di associazione, riconosciuta o non riconosciuta, che: 

 
 
 
 
 
 
 
 
 
 
 
 
 
 
 
 
 
 
    a) associano, anche indirettamente attraverso gli  enti  ad  esse 
aderenti, un numero non inferiore a 100 enti del Terzo settore, o, in 
alternativa, almeno 20 fondazioni del  Terzo  settore,  le  cui  sedi 
legali o operative siano presenti in almeno cinque regioni o province 
autonome; 
    b) svolgono, anche attraverso l'utilizzo di strumenti informativi 
idonei  a  garantire  conoscibilita'  e  trasparenza  in  favore  del 
pubblico e dei propri associati, attivita' di coordinamento,  tutela, 
rappresentanza, promozione o supporto degli enti  del  Terzo  settore 
loro associati e delle loro attivita' di  interesse  generale,  anche 
allo scopo di promuoverne ed accrescerne la rappresentativita' presso 
i soggetti istituzionali. 
  2. Sono reti associative nazionali le reti associative  di  cui  al 
comma 1 che associano, anche indirettamente attraverso  gli  enti  ad 
esse aderenti, un numero non inferiore a 500 enti del  Terzo  settore 
o, in alternativa, almeno 100 fondazioni del Terzo  settore,  le  cui 
sedi legali o operative siano presenti  in  almeno  dieci  regioni  o 
province autonome. Le associazioni del terzo settore  formate  da  un 
numero non inferiore a 100 mila persone fisiche associate e con  sedi 
in almeno 10 regioni o provincie autonome sono equiparate  alle  reti 
associative nazionali ai  fini  di  cui  all'articolo  59,  comma  1, 
lettera b). 
  3. Le reti associative nazionali  possono  esercitare,  oltre  alle 
proprie attivita' statutarie, anche le seguenti attivita': 
    a) monitoraggio dell'attivita'  degli  enti  ad  esse  associati, 
eventualmente  anche  con  riguardo  al  suo   impatto   sociale,   e 
predisposizione di una relazione annuale al Consiglio  nazionale  del 
Terzo settore; 
    b) promozione e sviluppo  delle  attivita'  di  controllo,  anche 
sotto forma di autocontrollo e di assistenza  tecnica  nei  confronti 
degli enti associati. 
  4. Le reti associative possono promuovere partenariati e protocolli 
di intesa con le pubbliche amministrazioni  di  cui  all'articolo  1, 
comma 2, del decreto  legislativo  30  marzo  2001,  n.  165,  e  con 
soggetti privati. 
  5. E'  condizione  per  l'iscrizione  delle  reti  associative  nel 
Registro unico nazionale  del  Terzo  settore  che  i  rappresentanti 
legali ed  amministratori  non  abbiano  riportato  condanne  penali, 
passate in giudicato, per reati  che  comportano  l'interdizione  dai 
pubblici   uffici.   L'iscrizione,   nonche'   la   costituzione    e 
l'operativita' da almeno un  anno,  sono  condizioni  necessarie  per 
accedere alle risorse del Fondo di cui all'articolo 72 che,  in  ogni 
caso, non possono essere destinate, direttamente o indirettamente, ad 
enti diversi dalle organizzazioni di volontariato, dalle associazioni 
di promozione sociale e dalle fondazioni del Terzo settore. 
  6. Alle reti associative operanti nel settore di  cui  all'articolo 
5, comma 1, lettera y), le  disposizioni  del  presente  articolo  si 
applicano nel rispetto delle disposizioni in  materia  di  protezione 

civile, e alla relativa disciplina si provvede nell'ambito di  quanto 
previsto dall'articolo 1, comma 1, lettera d), della legge  16  marzo 
2017, n. 30. 
  7. Gli atti costitutivi o gli  statuti  disciplinano  l'ordinamento 
interno, la struttura di governo e la composizione e il funzionamento 
degli organi sociali delle reti associative nel rispetto dei principi 
di democraticita', pari opportunita'  ed  eguaglianza  di  tutti  gli 
associati e di elettivita' delle cariche sociali. 
  8. Gli atti  costitutivi  o  gli  statuti  delle  reti  associative 
possono disciplinare il diritto di voto degli associati in  assemblea 
anche in deroga a quanto stabilito dall'articolo 24, comma 2. 
  9. Gli atti  costitutivi  o  gli  statuti  delle  reti  associative 
possono disciplinare le modalita' e i limiti delle deleghe di voto in 
assemblea anche in deroga a quanto stabilito dall'articolo 24,  comma 
3. 
  10. Gli atti costitutivi  o  gli  statuti  delle  reti  associative 
possono disciplinare le  competenze  dell'assemblea  degli  associati 
anche in deroga a quanto stabilito dall'articolo 25, comma 1. 

Capo VI  

Delle societa' di mutuo soccorso 

                               Art. 42 

                               Rinvio 

  1. Le societa' di mutuo soccorso sono disciplinate dalla  legge  15 
aprile 1886, n. 3818, e successive modificazioni. 

                               Art. 43 

                           Trasformazione 

  1. Le societa' di mutuo  soccorso,  gia'  esistenti  alla  data  di 
entrata in vigore del presente Codice, che  entro  il  ((31  dicembre 

 
 
 
 
 
 
 
 
 
 
 
 
2022))  si  trasformano  in  associazioni  del  Terzo  settore  o  in 
associazioni   di   promozione   sociale,   mantengono,   in   deroga 
all'articolo 8, comma 3, della legge 15  aprile  1886,  n.  3818,  il 
proprio patrimonio. 

                               Art. 44 

              Modifiche e integrazioni alla disciplina 

  1. Alle societa' di mutuo soccorso  non  si  applica  l'obbligo  di 
versamento del contributo del 3 per cento sugli utili  netti  annuali 
di cui all'articolo 11 della legge 31 gennaio 1992, n. 59. 
  2. In deroga all'articolo 23, comma 1, del decreto-legge 18 ottobre 
2012, n. 179, convertito, con modificazioni, dalla legge 17  dicembre 
2012, n. 221, non  sono  soggette  all'obbligo  di  iscrizione  nella 
sezione delle imprese sociali presso il  registro  delle  imprese  le 
societa'  di  mutuo  soccorso  che  hanno  un  versamento  annuo   di 
contributi  associativi  non  superiore  a  50.000  euro  e  che  non 
gestiscono fondi sanitari integrativi. 

Titolo VI  

DEL REGISTRO UNICO NAZIONALE DEL TERZO SETTORE 

                               Art. 45 

             Registro unico nazionale del Terzo settore 

  1. Presso il Ministero del lavoro  e  delle  politiche  sociali  e' 
istituito  il   Registro   unico   nazionale   del   Terzo   settore, 
operativamente  gestito  su  base  territoriale   e   con   modalita' 
informatiche in  collaborazione  con  ciascuna  Regione  e  Provincia 
autonoma, che, a tal fine, individua, entro centottanta giorni  dalla 
data  di  entrata  in  vigore  del  presente  decreto,  la  struttura 
competente. Presso  le  Regioni,  la  struttura  di  cui  al  periodo 
precedente e' indicata come «Ufficio  regionale  del  Registro  unico 
nazionale del Terzo settore». Presso le Province autonome  la  stessa 
assume la denominazione di «Ufficio provinciale  del  Registro  unico 
nazionale del  Terzo  settore».  Il  Ministero  del  lavoro  e  delle 

 
 
 
 
 
 
 
 
 
 
politiche sociali  individua  nell'ambito  della  dotazione  organica 
dirigenziale non  generale  disponibile  a  legislazione  vigente  la 
propria  struttura  competente  di  seguito  indicata  come  «Ufficio 
statale del Registro unico nazionale del Terzo settore». 
  2. Il registro e' pubblico ed  e'  reso  accessibile  a  tutti  gli 
interessati in modalita' telematica. 

                               Art. 46 

                       Struttura del Registro 

  1. Il Registro unico nazionale del Terzo settore si  compone  delle 
seguenti sezioni: 
    a) Organizzazioni di volontariato; 
    b) Associazioni di promozione sociale; 
    c) Enti filantropici; 
    d) Imprese sociali, incluse le cooperative sociali; 
    e) Reti associative; 
    f) Societa' di mutuo soccorso; 
    g) Altri enti del Terzo settore. 
  2. Ad eccezione delle reti associative,  nessun  ente  puo'  essere 
contemporaneamente iscritto in due o piu' sezioni. 
  3. Il Ministro del lavoro  e  delle  politiche  sociali  puo',  con 
decreto di natura non regolamentare, sentita la Conferenza Unificata, 
istituire sottosezioni  o  nuove  sezioni  o  modificare  le  sezioni 
esistenti. 

                               Art. 47 

                             Iscrizione 

  1. Salvo quanto previsto dall'articolo 22, la domanda di iscrizione 
nel Registro unico nazionale del  Terzo  settore  e'  presentata  dal 
rappresentante legale dell'ente o della rete associativa  cui  l'ente 
eventualmente aderisca all'Ufficio del Registro unico nazionale della 
Regione o della Provincia autonoma in cui l'ente ha la  sede  legale, 
depositando l'atto costitutivo, lo statuto ed eventuali allegati,  ed 
indicando  la  sezione  del  registro  nella  quale   l'ente   chiede 
l'iscrizione. Per le reti associative la domanda di iscrizione  nella 
sezione di cui all'articolo 46 comma  1,  lettera  e)  e'  presentata 
all'Ufficio statale del Registro unico nazionale. 
  2. L'ufficio competente di cui al comma 1 verifica  la  sussistenza 
delle condizioni previste dal presente  Codice  per  la  costituzione 
dell'ente quale ente del Terzo settore, nonche' per la sua iscrizione 
nella sezione richiesta. 
  3.   L'ufficio   del   Registro,   entro sessanta   giorni    dalla 

 
 
 
 
 
 
presentazione della domanda, puo': 
    a) iscrivere l'ente; 
    b) rifiutare l'iscrizione con provvedimento motivato; 
    c) invitare l'ente a completare o rettificare la  domanda  ovvero 
ad integrare la documentazione. 
  4. Decorsi sessanta giorni  dalla  presentazione  della  domanda  o 
dalla presentazione della domanda  completata  o  rettificata  ovvero 
della documentazione integrativa ai sensi del comma 3, lettera c), la 
domanda di iscrizione s'intende accolta. 
  5. Se l'atto costitutivo e lo statuto dell'ente del  Terzo  settore 
sono redatti in conformita' a modelli standard tipizzati, predisposti 
da reti associative ed approvati con decreto del Ministero del lavoro 
e delle politiche sociali, l'ufficio del registro unico nazionale del 
Terzo   settore,   verificata   la    regolarita'    formale    della 
documentazione, entro trenta giorni dalla presentazione della domanda 
iscrive l'ente nel Registro stesso. 
  6. Avverso il diniego di iscrizione nel Registro e' ammesso ricorso 
avanti al tribunale amministrativo competente per territorio. 

                               Art. 48 

                      Contenuto e aggiornamento 

  1. Nel Registro unico nazionale del Terzo settore devono  risultare 
per ciascun ente almeno le seguenti informazioni:  la  denominazione; 
la forma giuridica; la sede legale, con  l'indicazione  di  eventuali 
sedi secondarie; la data di costituzione; l'oggetto dell'attivita' di 
interesse generale di cui all'articolo 5,  il  codice  fiscale  o  la 
partita IVA; il possesso della personalita' giuridica e il patrimonio 
minimo di cui all'articolo 22, comma 4; le generalita'  dei  soggetti 
che hanno la rappresentanza  legale  dell'ente;  le  generalita'  dei 
soggetti che ricoprono cariche sociali con indicazione  di  poteri  e 
limitazioni. 
  2.  Nel  Registro  devono  inoltre  essere  iscritte  le  modifiche 
dell'atto  costitutivo  e  dello   statuto,   le   deliberazioni   di 
trasformazione,  fusione,  scissione,  di  scioglimento,  estinzione, 
liquidazione  e  cancellazione,  i  provvedimenti  che  ordinano   lo 
scioglimento, dispongono la cancellazione o  accertano  l'estinzione, 
le generalita' dei liquidatori e tutti gli altri atti e fatti la  cui 
iscrizione  e'  espressamente  prevista  da  norme  di  legge  o   di 
regolamento. 
  3. I rendiconti e i bilanci di cui  agli  articoli  13  e  14  e  i 
rendiconti delle  raccolte  fondi  svolte  nell'esercizio  precedente 
devono  essere  depositati  entro  il  30  giugno   di   ogni   anno. 
Entro trenta giorni decorrenti da ciascuna  modifica,  devono  essere 
pubblicate le informazioni aggiornate e depositati gli atti di cui ai 
commi 1e 2, incluso  l'eventuale  riconoscimento  della  personalita' 

 
 
 
giuridica. 
  4. In caso di mancato o incompleto deposito degli atti e  dei  loro 
aggiornamenti  nonche'   di   quelli   relativi   alle   informazioni 
obbligatorie di cui al presente articolo nel rispetto dei termini  in 
esso previsti,  l'ufficio  del  registro  diffida  l'ente  del  Terzo 
settore ad adempiere all'obbligo suddetto, assegnando un termine  non 
superiore a centottanta giorni, decorsi inutilmente i quali l'ente e' 
cancellato dal Registro. 
  5. Del deposito degli atti e della completezza  delle  informazioni 
di cui al presente articolo e dei relativi aggiornamenti sono onerati 
gli amministratori. Si applica l'articolo 2630 del codice civile. 
  6. All'atto della registrazione degli enti del Terzo settore di cui 
all'articolo 31, comma 1,  l'ufficio  del  registro  unico  nazionale 
acquisisce la relativa informazione antimafia. 

                               Art. 49 

                 Estinzione o scioglimento dell'ente 

  1.  L'ufficio  del  registro  unico  nazionale  del  Terzo  settore 
accerta,  anche  d'ufficio,  l'esistenza  di  una  delle   cause   di 
estinzione o scioglimento  dell'ente  e  ne  da'  comunicazione  agli 
amministratori e al presidente del tribunale ove  ha  sede  l'ufficio 
del registro unico nazionale  presso  il  quale  l'ente  e'  iscritto 
affinche'  provveda  ai  sensi  dell'articolo  11  e  seguenti  delle 
disposizioni di attuazione del codice civile. 
  2. Chiusa la procedura di liquidazione, il presidente del tribunale 
provvede che ne sia data comunicazione all'ufficio del registro unico 
nazionale  del  Terzo  settore  per  la   conseguente   cancellazione 
dell'ente dal Registro. 

                               Art. 50 

             Cancellazione e migrazione in altra sezione 

  1. La cancellazione di un ente dal Registro unico nazionale avviene 
a seguito di istanza motivata da parte dell'ente  del  Terzo  settore 
iscritto  o  di  accertamento   d'ufficio,   anche   a   seguito   di 
provvedimenti   della   competente   autorita'   giudiziaria   ovvero 
tributaria,  divenuti  definitivi,  dello  scioglimento,  cessazione, 
estinzione dell'ente ovvero della carenza dei requisiti necessari per 
la permanenza nel Registro unico nazionale del Terzo settore. 
  2. L'ente cancellato dal Registro unico nazionale per mancanza  dei 
requisiti che vuole continuare a operare ai sensi del  codice  civile 
deve  preventivamente  devolvere  il  proprio  patrimonio  ai   sensi 
dell'articolo 9, limitatamente all'incremento patrimoniale realizzato 

 
 
 
 
 
 
negli esercizi in cui l'ente e' stato  iscritto  nel  Registro  unico 
nazionale. 
  3. Se vengono meno i requisiti per l'iscrizione dell'ente del Terzo 
settore  in  una  sezione  del  Registro  ma  permangono  quelli  per 
l'iscrizione in  altra  sezione  del  Registro  stesso,  l'ente  puo' 
formulare  la  relativa  richiesta  di  migrazione  che  deve  essere 
approvata con le modalita' e nei termini  previsti  per  l'iscrizione 
nel Registro unico nazionale. 
  4. Avverso il  provvedimento  di  cancellazione  dal  Registro,  e' 
ammesso ricorso avanti al  tribunale  amministrativo  competente  per 
territorio. 

                               Art. 51 

                  Revisione periodica del Registro 

  1. Con cadenza triennale, gli Uffici del Registro  unico  nazionale 
del Terzo settore provvedono alla revisione, ai fini  della  verifica 
della permanenza dei requisiti previsti per l'iscrizione al  Registro 
stesso. 

                               Art. 52 

            Opponibilita' ai terzi degli atti depositati 

  1. Gli atti per  i  quali  e'  previsto  l'obbligo  di  iscrizione, 
annotazione ovvero di deposito presso il Registro unico nazionale del 
Terzo settore sono opponibili ai  terzi  soltanto  dopo  la  relativa 
pubblicazione nel Registro stesso, a meno  che  l'ente  provi  che  i 
terzi ne erano a conoscenza. 
  2. Per le operazioni compiute entro il  quindicesimo  giorno  dalla 
pubblicazione di cui al comma 1, gli  atti  non  sono  opponibili  ai 
terzi che provino di essere  stati  nella  impossibilita'  di  averne 
conoscenza. 

                               Art. 53 

                     Funzionamento del Registro 

  1. Entro un anno dalla data  di  entrata  in  vigore  del  presente 
decreto, il Ministro del lavoro e  delle  politiche  sociali,  previa 
intesa in sede di Conferenza Stato-Regioni,  definisce,  con  proprio 
decreto, la procedura per l'iscrizione nel Registro  unico  nazionale 
del Terzo settore, individuando i documenti  da  presentare  ai  fini 
dell'iscrizione  e  le  modalita'  di  deposito  degli  atti  di  cui 

 
 
 
 
 
 
 
 
 
all'articolo 48, nonche' le regole per la predisposizione, la tenuta, 
la conservazione e la gestione del Registro unico nazionale del Terzo 
settore finalizzate ad assicurare l'omogenea e  piena  conoscibilita' 
su tutto il  territorio  nazionale  degli  elementi  informativi  del 
registro stesso e le modalita' con cui e' garantita la  comunicazione 
dei dati tra il registro delle Imprese e il Registro unico  nazionale 
del Terzo settore con riferimento alle imprese sociali e  agli  altri 
enti del Terzo settore iscritti nel registro delle imprese. 
  2. Le Regioni e le province autonome entro centottanta giorni dalla 
data di entrata in vigore del decreto di cui al comma 1  disciplinano 
i procedimenti per l'emanazione dei provvedimenti di iscrizione e  di 
cancellazione degli enti del Terzo  settore;  entro  sei  mesi  dalla 
predisposizione della  struttura  informatica  rendono  operativo  il 
Registro. 
  3. Le risorse necessarie a consentire l'avvio  e  la  gestione  del 
Registro unico nazionale del  Terzo  settore  sono  stabilite  in  25 
milioni di euro per l'anno 2018, in 20 milioni di euro per  gli  anni 
2019 e 2020, in 14,7 milioni di euro per l'anno 2021 e in 20  milioni 
di euro a decorrere dall'anno 2022, da impiegare per l'infrastruttura 
informatica nonche' per lo svolgimento  delle  attivita'  di  cui  al 
presente titolo e di cui all'articolo 93, comma 3,  anche  attraverso 
accordi ai sensi dell'articolo 15 della legge 9 agosto 1990, n.  241, 
con le Regioni e le Province  autonome,  previa  intesa  in  sede  di 
Conferenza Stato-Regioni. 

                               Art. 54 

                Trasmigrazione dei registri esistenti 

  1. Con il decreto di cui all'articolo 53  vengono  disciplinate  le 
modalita'  con  cui  gli  enti  pubblici  territoriali  provvedono  a 
comunicare al Registro unico nazionale del Terzo settore  i  dati  in 
loro possesso degli enti gia' iscritti nei  registri  speciali  delle 
organizzazioni di volontariato e  delle  associazioni  di  promozione 
sociale esistenti al giorno antecedente l'operativita'  del  Registro 
unico nazionale degli enti del Terzo settore. 
  2. Gli uffici del  Registro  unico  nazionale  del  Terzo  settore, 
ricevute le informazioni contenute nei predetti registri,  provvedono 
entro  centottanta  giorni  a  richiedere  agli  enti  le   eventuali 
informazioni o documenti mancanti e a verificare la  sussistenza  dei 
requisiti per l'iscrizione. ((Ai fini del computo di tale termine non 
si tiene conto del periodo compreso tra il 1° luglio  2022  e  il  15 
settembre 2022)). 
  3.  L'omessa  trasmissione  delle  informazioni  e  dei   documenti 
richiesti agli enti del Terzo settore ai sensi del comma 2  entro  il 
termine  di  sessanta  giorni  comporta  la  mancata  iscrizione  nel 
Registro unico nazionale del Terzo settore. 

 
 
 
  4. Fino al termine delle verifiche di  cui  al  comma  2  gli  enti 
iscritti nei registri di cui al comma 1 continuano a beneficiare  dei 
diritti derivanti dalla rispettiva qualifica. 

Titolo VII  

DEI RAPPORTI CON GLI ENTI PUBBLICI 

                               Art. 55 

             Coinvolgimento degli enti del Terzo settore 

  1. In attuazione  dei  principi  di  sussidiarieta',  cooperazione, 
efficacia,  efficienza  ed   economicita',   omogeneita',   copertura 
finanziaria   e    patrimoniale,    responsabilita'    ed    unicita' 
dell'amministrazione, autonomia  organizzativa  e  regolamentare,  le 
amministrazioni pubbliche di cui all'articolo 1, comma 2, del decreto 
legislativo 30 marzo  2001,  n.  165,  nell'esercizio  delle  proprie 
funzioni di programmazione e organizzazione  a  livello  territoriale 
degli interventi e dei  servizi  nei  settori  di  attivita'  di  cui 
all'articolo 5, assicurano il coinvolgimento attivo  degli  enti  del 
Terzo   settore,   attraverso   forme    di    co-programmazione    e 
co-progettazione e accreditamento, poste in essere nel  rispetto  dei 
principi della legge 7 agosto 1990, n. 241, nonche' delle  norme  che 
disciplinano specifici  procedimenti  ed  in  particolare  di  quelle 
relative alla programmazione sociale di zona. 
  2. La co-programmazione e' finalizzata all'individuazione, da parte 
della pubblica amministrazione procedente, dei bisogni da soddisfare, 
degli  interventi  a  tal  fine   necessari,   delle   modalita'   di 
realizzazione degli stessi e delle risorse disponibili. 
  3.  La  co-progettazione  e'  finalizzata   alla   definizione   ed 
eventualmente alla realizzazione di specifici progetti di servizio  o 
di intervento finalizzati a soddisfare bisogni  definiti,  alla  luce 
degli strumenti di programmazione di cui comma 2. 
  4. Ai fini di cui al comma 3, l'individuazione degli enti del Terzo 
settore con cui attivare il partenariato avviene anche mediante forme 
di  accreditamento  nel  rispetto  dei   principi   di   trasparenza, 
imparzialita',  partecipazione  e  parita'  di  trattamento,   previa 
definizione, da  parte  della  pubblica  amministrazione  procedente, 
degli obiettivi generali e specifici dell'intervento, della durata  e 

 
 
 
 
 
 
 
delle caratteristiche essenziali dello stesso nonche' dei  criteri  e 
delle modalita' per l'individuazione degli enti partner. 

                               Art. 56 

                             Convenzioni 

  1. Le amministrazioni pubbliche di cui all'articolo 1, comma 2, del 
decreto legislativo 30 marzo 2001, n. 165, possono sottoscrivere  con 
le organizzazioni di volontariato e  le  associazioni  di  promozione 
sociale, iscritte da almeno sei mesi nel Registro unico nazionale del 
Terzo settore, convenzioni finalizzate allo svolgimento in favore  di 
terzi di attivita' o servizi sociali di interesse generale,  se  piu' 
favorevoli rispetto al ricorso al mercato. 
  2.  Le  convenzioni  di  cui   al   comma   1   possono   prevedere 
esclusivamente il rimborso alle organizzazioni di volontariato e alle 
associazioni  di  promozione  sociale  delle   spese   effettivamente 
sostenute e documentate. 
  3. L'individuazione delle organizzazioni di  volontariato  e  delle 
associazioni di promozione sociale con cui stipulare  la  convenzione 
e' fatta nel rispetto dei  principi  di  imparzialita',  pubblicita', 
trasparenza,  partecipazione  e  parita'  di  trattamento,   mediante 
procedure comparative riservate alle medesime. Le  organizzazioni  di 
volontariato e le associazioni di promozione sociale devono essere in 
possesso dei  requisiti  di  moralita'  professionale,  e  dimostrare 
adeguata attitudine, da  valutarsi  in  riferimento  alla  struttura, 
all'attivita' concretamente svolta,  alle  finalita'  perseguite,  al 
numero degli aderenti, alle risorse a disposizione e  alla  capacita' 
tecnica e professionale, intesa come concreta capacita' di operare  e 
realizzare l'attivita' oggetto di convenzione, da valutarsi anche con 
riferimento   all'esperienza   maturata,   all'organizzazione,   alla 
formazione e all'aggiornamento dei volontari. 
  ((3-bis. Le amministrazioni procedenti pubblicano sui  propri  siti 
informatici gli atti di indizione dei procedimenti di cui al presente 
articolo e i relativi provvedimenti finali. I  medesimi  atti  devono 
altresi'  formare   oggetto   di   pubblicazione   da   parte   delle 
amministrazioni    procedenti    nella    sezione    "Amministrazione 
trasparente", con l'applicazione delle disposizioni di cui al decreto 
legislativo 14 marzo 2013, n. 33.)) 
  4. Le convenzioni devono contenere disposizioni dirette a garantire 
l'esistenza delle condizioni necessarie a svolgere con continuita' le 
attivita' oggetto della convenzione, nonche' il rispetto dei  diritti 
e della dignita'  degli  utenti,  e,  ove  previsti  dalla  normativa 
nazionale o regionale, degli standard organizzativi e strutturali  di 
legge. Devono inoltre prevedere la durata del rapporto convenzionale, 
il contenuto e le modalita' dell'intervento volontario, il  numero  e 
l'eventuale qualifica professionale  delle  persone  impegnate  nelle 

 
 
 
attivita' convenzionate, le modalita' di coordinamento dei  volontari 
e dei lavoratori con gli operatori dei servizi pubblici, le coperture 
assicurative  di  cui  all'articolo   18,   i   rapporti   finanziari 
riguardanti le spese da ammettere a  rimborso  fra  le  quali  devono 
figurare  necessariamente   gli   oneri   relativi   alla   copertura 
assicurativa, le modalita' di  risoluzione  del  rapporto,  forme  di 
verifica delle prestazioni e di controllo  della  loro  qualita',  la 
verifica dei reciproci adempimenti nonche' le modalita'  di  rimborso 
delle spese,  nel  rispetto  del  principio  dell'effettivita'  delle 
stesse,  con  esclusione  di  qualsiasi  attribuzione  a  titolo   di 
maggiorazione,  accantonamento,  ricarico  o   simili,   e   con   la 
limitazione  del  rimborso  dei  costi  indiretti  alla  quota  parte 
imputabile direttamente all'attivita' oggetto della convenzione. 

                               Art. 57 

       Servizio di trasporto sanitario di emergenza e urgenza 

  1. I servizi di trasporto sanitario di emergenza e urgenza  possono 
essere, in via prioritaria, oggetto  di  affidamento  in  convenzione 
alle organizzazioni di volontariato, iscritte da almeno sei mesi  nel 
Registro unico nazionale del Terzo  settore,  aderenti  ad  una  rete 
associativa di cui all'articolo 41, comma 2, ed accreditate ai  sensi 
della normativa regionale in materia, ove esistente, nelle ipotesi in 
cui, per la natura  specifica  del  servizio,  l'affidamento  diretto 
garantisca l'espletamento del servizio di interesse generale,  in  un 
sistema di effettiva contribuzione  a  una  finalita'  sociale  e  di 
perseguimento degli  obiettivi  di  solidarieta',  in  condizioni  di 
efficienza economica e adeguatezza, nonche' nel rispetto dei principi 
di trasparenza e non discriminazione. 
  2. Alle convenzioni aventi ad oggetto i servizi di cui al  comma  1 
si applicano le disposizioni di cui ((ai commi  2,  3,  3-bis  e  4)) 
dell'articolo 56. 

DELLA PROMOZIONE E DEL SOSTEGNO DEGLI ENTI DEL TERZO SETTORE  

Titolo VIII  

Capo I  

Del Consiglio nazionale del Terzo settore 

 
 
 
 
 
 
 
                               Art. 58 

                             Istituzione 

  1. Presso il Ministero del lavoro  e  delle  politiche  sociali  e' 
istituito il Consiglio nazionale del Terzo  settore,  presieduto  dal 
Ministro del lavoro e delle politiche sociali o da un suo delegato. 

                               Art. 59 

                            Composizione 

  1. Il Consiglio nazionale del Terzo settore e' composto da: 
    a) ((dieci)) rappresentanti designati dall'associazione  di  enti 
del Terzo settore piu' rappresentativa sul territorio  nazionale,  in 
ragione del numero di enti del Terzo settore ad  essa  aderenti,  tra 
persone che siano espressione delle diverse  tipologie  organizzative 
del Terzo settore; 
    b) ((quindici)) rappresentanti di reti associative, di  cui  otto 
di reti associative nazionali, che siano  espressione  delle  diverse 
tipologie organizzative del Terzo settore; 
    c) cinque  esperti  di  comprovata  esperienza  professionale  in 
materia di Terzo settore, che abbiano svolto attivita'  in  organismi 
ed enti pubblici o privati o aziende pubbliche e private  ovvero  che 
abbiano conseguito una  particolare  specializzazione  professionale, 
culturale e scientifica desumibile dalla formazione  universitaria  e 
post-universitaria; 
    d) tre rappresentanti delle autonomie regionali e locali, di  cui 
due designati  dalla  Conferenza  Stato-Regioni  di  cui  al  decreto 
legislativo   28   agosto   1997,   n.   281,   ed   uno    designato 
dall'Associazione nazionale dei comuni italiani (ANCI). 
  ((d-bis) un rappresentante designato dall'associazione dei CSV piu' 
rappresentativa sul territorio nazionale in ragione del numero di CSV 
ad essa aderenti.)) 
  2. Del Consiglio nazionale del Terzo settore fanno altresi'  parte, 
senza diritto di voto: 
    a) un rappresentante  designato  dal  presidente  dell'ISTAT  con 
comprovata esperienza in materia di Terzo settore; 
    b) un rappresentante  designato  dal  presidente  dell'INAPP  con 
comprovata esperienza in materia di Terzo settore; 
    c)  il   direttore   generale   del   Terzo   settore   e   della 
responsabilita' sociale delle imprese  del  Ministero  del  lavoro  e 
delle politiche sociali. 
  3. I componenti del Consiglio  nazionale  del  Terzo  settore  sono 
nominati con decreto  del  Ministro  del  lavoro  e  delle  politiche 
sociali e rimangono in carica  per  tre  anni.  Per  ogni  componente 

 
 
 
 
 
 
effettivo del Consiglio e' nominato un supplente.  I  componenti  del 
Consiglio aventi diritto di voto non possono essere nominati per piu' 
di due  mandati  consecutivi.  La  partecipazione  al  Consiglio  dei 
componenti effettivi e supplenti e' gratuita e non da'  diritto  alla 
corresponsione di alcun compenso, indennita', rimborso od  emolumento 
comunque denominato. 

                               Art. 60 

                            Attribuzioni 

  1. Il Consiglio svolge i seguenti compiti: 
    a) esprime pareri non vincolanti, ove richiesto, sugli schemi  di 
atti normativi che riguardano il Terzo settore; 
    b) esprime parere non vincolante, ove richiesto, sulle  modalita' 
di utilizzo delle risorse finanziarie  di  cui  agli  articoli  72  e 
seguenti; 
    c) esprime parere obbligatorio non vincolante sulle  linee  guida 
in materia di bilancio sociale e di valutazione  di  impatto  sociale 
dell'attivita' svolta dagli enti del Terzo  settore  ((nonche'  sulla 
definizione dei modelli di bilancio degli enti del Terzo settore;)); 
    d) designa un componente nell'organo di governo della  Fondazione 
Italia Sociale; 
    e) e' coinvolto  nelle  funzioni  di  vigilanza,  monitoraggio  e 
controllo, con il supporto delle reti associative nazionali; 
    f) designa i rappresentanti degli enti del Terzo  settore  presso 
il CNEL ai sensi della legge 30 dicembre 1986, n. 936. 
  2. Per lo svolgimento dei compiti indicati al comma 1, il Consiglio 
nazionale  del  Terzo  settore  si  avvale  delle  risorse  umane   e 
strumentali del Ministero del lavoro e delle politiche sociali. 
  3. Le modalita' di funzionamento del Consiglio nazionale del  Terzo 
settore  sono  fissate  con  regolamento  interno  da   adottarsi   a 
maggioranza assoluta dei componenti. 

Capo II  

Dei centri di servizio per il volontariato 

 
 
 
 
 
 
 
 
 
                               Art. 61 

      Accreditamento dei Centri di servizio per il volontariato 

  1. Possono essere  accreditati  come  centri  di  servizio  per  il 
volontariato, di  seguito  CSV,  gli  enti  costituiti  in  forma  di 
associazione riconosciuta del  Terzo  settore  da  organizzazioni  di 
volontariato e da  altri  enti  del  Terzo  settore,  esclusi  quelli 
costituiti in una delle forme del libro V del codice  civile,  ed  il 
cui statuto preveda: 
    a) lo svolgimento di attivita' di supporto tecnico, formativo  ed 
informativo al fine di promuovere e  rafforzare  la  presenza  ed  il 
ruolo dei volontari negli enti del Terzo settore; 
    b) il divieto di erogare direttamente in  denaro  le  risorse  ad 
essi provenienti dal fondo unico nazionale, di seguito FUN nonche' di 
trasferire  a  titolo  gratuito  beni  mobili  o  immobili  acquisiti 
mediante le medesime risorse; 
    c) l'obbligo di adottare una contabilita' separata per le risorse 
provenienti da fonte diversa dal FUN; 
    d) l'obbligo di ammettere come  associati  le  organizzazioni  di 
volontariato e gli altri  enti  del  Terzo  settore,  esclusi  quelli 
costituiti in una delle forme del libro V del codice civile,  che  ne 
facciano richiesta, fatta salva la  possibilita'  di  subordinare  il 
mantenimento dello status di associato al rispetto dei principi,  dei 
valori e delle norme statutarie; 
    e) il diritto di tutti gli associati di  votare,  direttamente  o 
indirettamente,  in  assemblea,  ed  in   particolare   di   eleggere 
democraticamente i componenti degli organi di  amministrazione  e  di 
controllo interno dell'ente, salvo quanto previsto dalle lettere  f), 
g), ed h); 
    f) l'attribuzione della maggioranza di voti in ciascuna assemblea 
alle organizzazioni di volontariato; 
    g) misure dirette ad evitare  il  realizzarsi  di  situazioni  di 
controllo dell'ente  da  parte  di  singoli  associati  o  di  gruppi 
minoritari di associati; 
    h)  misure  destinate  a  favorire  la  partecipazione  attiva  e 
l'effettivo coinvolgimento di tutti gli associati, sia di piccola che 
di grande dimensione, nella gestione del CSV; 
    i)  specifici  requisiti   di   onorabilita',   professionalita', 
incompatibilita' ed indipendenza  per  coloro  che  assumono  cariche 
sociali, ed in particolare il  divieto  di  ricoprire  l'incarico  di 
presidente dell'organo di amministrazione per: 
      1) coloro che hanno incarichi di governo nazionale, di giunta e 
consiglio  regionale,  di   associazioni   di   comuni   e   consorzi 
intercomunali,  e  incarichi  di   giunta   e   consiglio   comunale, 
circoscrizionale, di quartiere e simili, comunque denominati, purche' 
con popolazione superiore a 15.000 abitanti; 

 
 
 
      2) i consiglieri  di  amministrazione  e  il  presidente  delle 
aziende speciali e delle istituzioni  di  cui  all'articolo  114  del 
decreto legislativo 18 agosto 2000, n. 267; 
      3) i parlamentari nazionali ed europei; 
      4) coloro che ricoprono ruoli di livello nazionale o locale  in 
organi dirigenti di partiti politici; 
    j) un numero  massimo  di  mandati  consecutivi  per  coloro  che 
ricoprono la carica di  componente  dell'organo  di  amministrazione, 
nonche' il divieto per la stessa persona di ricoprire  la  carica  di 
presidente dell'organo di amministrazione per piu' di nove anni; 
    k)  il  diritto  dell'organismo  territoriale  di  controllo,  di 
seguito OTC competente di nominare, qualora l'ente fosse  accreditato 
come CSV, un componente dell'organo di controllo interno del CSV  con 
funzioni di presidente e dei componenti di tale organo  di  assistere 
alle riunioni dell'organo di amministrazione del CSV; 
    l) l'obbligo di redigere e rendere pubblico il bilancio sociale; 
    m) misure dirette a favorire la trasparenza e la pubblicita'  dei 
propri atti. 
  2. L'organismo nazionale di controllo, di seguito ONC stabilisce il 
numero di enti  accreditabili  come  CSV  nel  territorio  nazionale, 
assicurando comunque la presenza di almeno un CSV per ogni regione  e 
provincia  autonoma  ed  evitando   sovrapposizione   di   competenze 
territoriali tra i CSV da accreditarsi. A tal  fine,  e  fatto  salvo 
quanto previsto dal comma 3, l'ONC accredita: 
    a) un CSV per ogni citta' metropolitana e per ogni provincia  con 
territorio interamente montano e confinante con  Paesi  stranieri  ai 
sensi della legge 7 aprile 2014, n. 56; 
    b) un CSV per ogni milione di abitanti non residenti  nell'ambito 
territoriale delle citta' metropolitane e delle province di cui  alla 
lettera a). 
  3. I criteri di cui alle lettere a) e b) del comma 2 possono essere 
derogati, con atto  motivato  dell'ONC,  in  presenza  di  specifiche 
esigenze territoriali del volontariato o di contenimento  dei  costi. 
In ogni caso, il numero massimo di  CSV  accreditabili,  in  ciascuna 
regione o provincia autonoma, non puo' essere superiore a quello  dei 
CSV istituiti alla data di entrata in  vigore  del  presente  decreto 
sulla base della previgente normativa. 
  4. L'accreditamento e' revocabile nei casi  previsti  dal  presente 
decreto. 

                               Art. 62 

                Finanziamento dei Centri di servizio 
                         per il volontariato 

  1. Al fine di  assicurare  il  finanziamento  stabile  dei  CSV  e' 
istituito il FUN, alimentato da contributi annuali  delle  fondazioni 

 
 
 
di origine bancaria di cui al decreto legislativo 17 maggio 1999,  n. 
153, di seguito FOB, ed amministrato  dall'ONC  in  conformita'  alle 
norme del presente decreto. 
  2. Il FUN costituisce ad ogni effetto di legge patrimonio  autonomo 
e separato da quello delle FOB, dell'ONC, e dei CSV,  vincolato  alla 
destinazione di cui al comma 9. 
  3. Ciascuna FOB destina ogni anno al FUN una quota non inferiore al 
quindicesimo   del   risultato   della   differenza   tra    l'avanzo 
dell'esercizio  meno  l'accantonamento  a  copertura  dei   disavanzi 
pregressi, alla riserva obbligatoria e l'importo minimo da  destinare 
ai settori rilevanti ai sensi dell'articolo 8, comma 1, lettere c)  e 
d), del decreto legislativo 17 maggio 1999, n. 153. 
  4. Le FOB calcolano ogni anno, in sede di approvazione del bilancio 
di esercizio, le somme dovute ai sensi del comma 3 e  le  versano  al 
FUN entro il 31  ottobre  dell'anno  di  approvazione  del  bilancio, 
secondo modalita' individuate dall'ONC. 
  5. Le FOB sono  inoltre  tenute  a  versare  al  FUN  i  contributi 
integrativi deliberati dall'ONC ai sensi del comma 11  e  possono  in 
ogni caso versare al FUN contributi volontari. 
  6. A decorrere dall'anno 2018, per le somme che, ai sensi dei commi 
4 e 5, vengono versate al FUN, alle FOB e'  riconosciuto  annualmente 
un credito d'imposta pari al 100 per cento dei versamenti effettuati, 
fino ad un massimo di euro 15 milioni per l'anno 2018 e  di  euro  10 
milioni  per  gli  anni  successivi.  Il  credito   di   imposta   e' 
utilizzabile esclusivamente in compensazione, nei limiti dell'importo 
riconosciuto, ai sensi dell'articolo 17  del  decreto  legislativo  9 
luglio 1997,  n.  241,  presentando  il  modello  F24  esclusivamente 
mediante  servizi  telematici  resi  disponibili  dall'Agenzia  delle 
entrate, pena il rifiuto dell'operazione di  versamento.  Al  credito 
d'imposta non si applicano i limiti di cui all'articolo 1, comma  53, 
della legge 24 dicembre 2007, n. 244, e all'articolo 34  della  legge 
23 dicembre 2000, n. 388, e successive modificazioni. Il  credito  e' 
cedibile, in esenzione dall'imposta di registro, nel  rispetto  delle 
disposizioni di cui agli articoli 1260 e seguenti del codice  civile, 
a intermediari bancari, finanziari e assicurativi, ed e' utilizzabile 
dal cessionario alle medesime condizioni applicabili al cedente.  Con 
decreto del  Ministro  del  lavoro  e  delle  politiche  sociali,  di 
concerto con il Ministro dell'economia e delle finanze, sono definite 
le disposizioni applicative necessarie, ivi comprese le procedure per 
la concessione del  contributo  nel  rispetto  del  limite  di  spesa 
stabilito. 
  7. L'ONC determina l'ammontare del finanziamento stabile  triennale 
dei CSV, anche sulla base  del  fabbisogno  storico  e  delle  mutate 
esigenze di promozione del volontariato negli enti del Terzo settore, 
e ne stabilisce la  ripartizione  annuale  e  territoriale,  su  base 
regionale, secondo criteri trasparenti, obiettivi ed  equi,  definiti 
anche in relazione alla  provenienza  delle  risorse  delle  FOB,  ad 
esigenze  di  perequazione  territoriale,  nonche'   all'attribuzione 

storica delle risorse. L'ONC puo' destinare all'associazione dei  CSV 
piu' rappresentativa sul territorio nazionale in ragione  del  numero 
di CSV ad essa aderenti  una  quota  di  tale  finanziamento  per  la 
realizzazione di  servizi  strumentali  ai  CSV  o  di  attivita'  di 
promozione del volontariato che possono piu' efficacemente  compiersi 
su scala nazionale. 
  8.   L'ONC   determina,   secondo   criteri   di   efficienza,   di 
ottimizzazione e contenimento dei costi e di  stretta  strumentalita' 
alle funzioni da svolgere ai sensi del presente decreto,  l'ammontare 
previsto delle proprie spese  di  organizzazione  e  funzionamento  a 
valere sul FUN, inclusi i  costi  relativi  all'organizzazione  e  al 
funzionamento degli OTC e ai componenti  degli  organi  di  controllo 
interno dei CSV nominati ai sensi dell'articolo 65, comma 6,  lettera 
e), in misura comunque non superiore  al  5  per  cento  delle  somme 
versate dalle FOB ai sensi del comma 3. In  ogni  caso,  non  possono 
essere posti a carico del FUN eventuali  emolumenti  riconosciuti  ai 
componenti e ai dirigenti dell'ONC e degli OTC. Le  somme  non  spese 
riducono di un  importo  equivalente  l'ammontare  da  destinarsi  al 
medesimo fine nell'anno  successivo  a  quello  di  approvazione  del 
bilancio di esercizio. 
  9. Le risorse del FUN sono destinate esclusivamente alla  copertura 
dei costi di cui ai commi 7 ed  8.  L'ONC,  secondo  modalita'  dalla 
stessa   individuate,   rende   annualmente   disponibili   ai   CSV, 
all'associazione dei CSV di cui al comma 7, e agli OTC  le  somme  ad 
essi assegnate per lo svolgimento delle proprie funzioni. 
  10. Negli anni in cui i contributi obbligatori versati dalle FOB al 
FUN ai sensi del comma 3 risultino superiori ai costi annuali di  cui 
ai commi 7 e 8, la differenza e' destinata dall'ONC  ad  una  riserva 
con finalita' di stabilizzazione delle assegnazioni future ai CSV. 
  11. Negli anni in cui i contributi obbligatori versati dalle FOB al 
FUN ai sensi del comma 3 risultino inferiori ai costi annuali di  cui 
ai commi 7 e 8, ed anche la riserva con finalita' di  stabilizzazione 
sia insufficiente per la loro copertura, l'ONC pone la  differenza  a 
carico delle FOB, richiedendo a ciascuna di esse il versamento al FUN 
di un contributo integrativo proporzionale a quello obbligatorio gia' 
versato. 
  12. I CSV possono avvalersi di risorse diverse da quelle  del  FUN, 
che possono essere liberamente percepite e  gestite  dai  CSV,  fatto 
salvo quanto previsto dall'articolo 61, comma 1, lettera  c).  I  CSV 
non  possono  comunque  accedere  alle  risorse  del  Fondo  di   cui 
all'articolo 72. 

                               Art. 63 

              Funzioni e compiti dei Centri di servizio 
                         per il volontariato 

 
 
 
  1. I CSV utilizzano le risorse del FUN loro conferite  al  fine  di 
organizzare,  gestire  ed  erogare  servizi  di   supporto   tecnico, 
formativo ed informativo per promuovere e rafforzare la  presenza  ed 
il  ruolo  dei  volontari  negli  enti  del  Terzo   settore,   senza 
distinzione  tra  enti  associati  ed  enti  non  associati,  e   con 
particolare  riguardo  alle  organizzazioni  di   volontariato,   nel 
rispetto e in coerenza con gli indirizzi strategici generali definiti 
dall'ONC ai sensi del articolo 64, comma 5, lettera d). 
  2. Ai fini di cui al comma 1,  i  CSV  possono  svolgere  attivita' 
varie riconducibili alle seguenti tipologie di servizi: 
    a) servizi di promozione, orientamento e animazione territoriale, 
finalizzati  a  dare  visibilita'  ai  valori  del   volontariato   e 
all'impatto sociale dell'azione volontaria nella comunita' locale,  a 
promuovere la crescita  della  cultura  della  solidarieta'  e  della 
cittadinanza attiva in particolare tra  i  giovani  e  nelle  scuole, 
istituti di istruzione, di  formazione  ed  universita',  facilitando 
l'incontro degli enti di Terzo settore con i cittadini interessati  a 
svolgere attivita' di volontariato, nonche' con gli  enti  di  natura 
pubblica e privata interessati a promuovere il volontariato; 
    b) servizi di formazione, finalizzati a qualificare i volontari o 
coloro che aspirino ad esserlo,  acquisendo  maggiore  consapevolezza 
dell'identita' e del  ruolo  del  volontario  e  maggiori  competenze 
trasversali, progettuali, organizzative a fronte  dei  bisogni  della 
propria organizzazione e della comunita' di riferimento; 
    c)   servizi   di   consulenza,   assistenza    qualificata    ed 
accompagnamento, finalizzati a rafforzare  competenze  e  tutele  dei 
volontari negli ambiti giuridico, fiscale, assicurativo, del  lavoro, 
progettuale,   gestionale,   organizzativo,   della   rendicontazione 
economico-sociale, della  ricerca  fondi,  dell'accesso  al  credito, 
nonche' strumenti per il riconoscimento  e  la  valorizzazione  delle 
competenze acquisite dai volontari medesimi; 
    d)  servizi  di  informazione  e  comunicazione,  finalizzati   a 
incrementare la qualita' e la  quantita'  di  informazioni  utili  al 
volontariato,  a  supportare  la  promozione  delle   iniziative   di 
volontariato, a sostenere il lavoro di  rete  degli  enti  del  Terzo 
settore tra loro e con gli altri soggetti della comunita' locale  per 
la  cura  dei  beni  comuni,  ad  accreditare  il  volontariato  come 
interlocutore autorevole e competente; 
    e) servizi di ricerca e documentazione, finalizzati a  mettere  a 
disposizione banche dati e conoscenze sul mondo  del  volontariato  e 
del Terzo settore in ambito nazionale, comunitario e internazionale; 
    f)  servizi  di   supporto   tecnico-logistico,   finalizzati   a 
facilitare o promuovere l'operativita' dei volontari,  attraverso  la 
messa a disposizione temporanea di spazi, strumenti ed attrezzature. 
  3. I servizi organizzati mediante le risorse del FUN  sono  erogati 
nel rispetto dei seguenti principi: 
    a) principio di qualita': i servizi devono essere della  migliore 
qualita'  possibile  considerate  le  risorse  disponibili;   i   CSV 

applicano sistemi di rilevazione e controllo  della  qualita',  anche 
attraverso il coinvolgimento dei destinatari dei servizi; 
    b)  principio  di   economicita':   i   servizi   devono   essere 
organizzati, gestiti ed erogati al minor costo possibile in relazione 
al principio di qualita'; 
    c) principio di  territorialita'  e  di  prossimita':  i  servizi 
devono essere erogati da ciascun CSV  prevalentemente  in  favore  di 
enti aventi sede legale ed operativita' principale nel territorio  di 
riferimento, e devono comunque essere organizzati  in  modo  tale  da 
ridurre il piu' possibile la distanza tra  fornitori  e  destinatari, 
anche grazie all'uso di tecnologie della comunicazione; 
    d)  principio  di  universalita',  non  discriminazione  e   pari 
opportunita' di accesso: i servizi devono essere organizzati in  modo 
tale da raggiungere il maggior numero possibile di beneficiari; tutti 
gli aventi diritto devono essere posti  effettivamente  in  grado  di 
usufruirne,  anche  in  relazione  al  principio  di  pubblicita'   e 
trasparenza; 
    e) principio di  integrazione:  i  CSV,  soprattutto  quelli  che 
operano nella medesima regione, sono tenuti a cooperare tra loro allo 
scopo di perseguire virtuose sinergie ed al fine di  fornire  servizi 
economicamente vantaggiosi; 
    f) principio di pubblicita' e trasparenza:  i  CSV  rendono  nota 
l'offerta dei servizi  alla  platea  dei  propri  destinatari,  anche 
mediante modalita' informatiche  che  ne  assicurino  la  maggiore  e 
migliore diffusione; essi inoltre  adottano  una  carta  dei  servizi 
mediante  la  quale  rendono  trasparenti  le  caratteristiche  e  le 
modalita' di erogazione di ciascun servizio,  nonche'  i  criteri  di 
accesso ed eventualmente di selezione dei beneficiari. 
  4. In caso di scioglimento dell'ente  accreditato  come  CSV  o  di 
revoca dell'accreditamento, le risorse del FUN ad esso  assegnate  ma 
non ancora utilizzate devono essere versate entro  centoventi  giorni 
dallo scioglimento o dalla revoca all'ONC, che  le  destina  all'ente 
accreditato come CSV in sostituzione del precedente, o  in  mancanza, 
ad altri CSV della medesima regione o, in mancanza, alla riserva  con 
finalita' di stabilizzazione del FUN. 
  5. In caso di scioglimento dell'ente  accreditato  come  CSV  o  di 
revoca  dell'accreditamento,  eventuali  beni   mobili   o   immobili 
acquisiti dall'ente mediante le risorse del FUN mantengono il vincolo 
di destinazione e  devono  essere  trasferiti  dall'ente  secondo  le 
indicazioni provenienti dall'ONC. 

                               Art. 64 

                  Organismo nazionale di controllo 

  1. L'ONC e' una fondazione con personalita'  giuridica  di  diritto 
privato, costituita con decreto  del  Ministro  del  lavoro  e  delle 

 
 
 
politiche sociali, al fine di svolgere, per  finalita'  di  interesse 
generale, funzioni di indirizzo e di controllo dei CSV. Essa gode  di 
piena autonomia statutaria e gestionale nel rispetto delle norme  del 
presente  decreto,  del  codice  civile  e  dalle   disposizioni   di 
attuazione del medesimo. Le funzioni  di  controllo  e  di  vigilanza 
sull'ONC previste dall'articolo 25 del codice civile sono  esercitate 
dal Ministero del lavoro e delle politiche sociali. 
  2. Il decreto di cui al comma 1 provvede alla nomina dei componenti 
dell'organo di amministrazione dell'ONC, che deve essere formato da: 
    a) sette membri, di cui uno con funzioni di Presidente, designati 
dall'associazione  delle  FOB  piu'  rappresentativa  sul  territorio 
nazionale in ragione del numero di FOB ad essa aderenti; 
    b)  due  membri  designati   dall'associazione   dei   CSV   piu' 
rappresentativa sul territorio nazionale in ragione del numero di CSV 
ad essa aderenti; 
    c) due membri, di cui uno  espressione  delle  organizzazioni  di 
volontariato,  designati  dall'associazione  degli  enti  del   Terzo 
settore piu' rappresentativa sul territorio nazionale in ragione  del 
numero di enti del Terzo settore ad essa aderenti; 
    d) un membro designato dal Ministro del lavoro e delle  politiche 
sociali; 
    e) un membro designato dalla Conferenza Stato-Regioni. 
  3. I componenti dell'organo di amministrazione  sono  nominati  con 
decreto del Ministro del lavoro e delle politiche sociali, durano  in 
carica tre  anni,  ed  in  ogni  caso  sino  al  rinnovo  dell'organo 
medesimo. Per ogni componente effettivo e' designato un supplente.  I 
componenti non possono  essere  nominati  per  piu'  di  tre  mandati 
consecutivi.  Per  la  partecipazione  all'ONC  non  possono   essere 
corrisposti a favore dei componenti emolumenti gravanti sul FUN o sul 
bilancio dello Stato. 
  4. Come suo primo  atto,  l'organo  di  amministrazione  adotta  lo 
statuto dell'ONC col  voto  favorevole  di  almeno  dodici  dei  suoi 
componenti. Eventuali modifiche statutarie devono  essere  deliberate 
dall'organo di amministrazione con la medesima maggioranza di voti. 
  5. L'ONC svolge le seguenti funzioni in conformita' alle norme,  ai 
principi e agli obiettivi del presente decreto  e  alle  disposizioni 
del proprio statuto: 
    a) amministra il FUN e riceve  i  contributi  delle  FOB  secondo 
modalita' da essa individuate; 
    b) determina i contributi integrativi dovuti dalle FOB  ai  sensi 
dell'articolo 62, comma 11; 
    c) stabilisce il  numero  di  enti  accreditabili  come  CSV  nel 
territorio nazionale nel rispetto di  quanto  previsto  dall'articolo 
61, commi 2 e 3; 
    d)  definisce  triennalmente,  nel  rispetto  dei   principi   di 
sussidiarieta' e di autonomia ed indipendenza delle organizzazioni di 
volontariato e di  tutti  gli  altri  enti  del  Terzo  settore,  gli 
indirizzi strategici generali da perseguirsi  attraverso  le  risorse 

del FUN; 
    e) determina l'ammontare del finanziamento stabile triennale  dei 
CSV e ne stabilisce la ripartizione annuale e territoriale,  su  base 
regionale, secondo quanto previsto dall'articolo 62, comma 7; 
    f) versa annualmente ai  CSV  e  all'associazione  dei  CSV  piu' 
rappresentativa sul territorio nazionale in ragione del numero di CSV 
ad essa aderenti le somme loro assegnate; 
    g)  sottopone  a  verifica  la  legittimita'  e  la   correttezza 
dell'attivita' svolta dall'associazione dei CSV di  cui  all'articolo 
62, comma 7, attraverso le risorse del FUN ad essa assegnate dall'ONC 
ai sensi dell'articolo medesimo; 
    h) determina i costi del suo funzionamento, inclusi  i  costi  di 
funzionamento degli OTC e i costi relativi ai componenti degli organi 
di controllo interno dei CSV, nominati  ai  sensi  dell'articolo  65, 
((comma 7)), lettera e); 
    i)  individua  criteri  obiettivi  ed  imparziali   e   procedure 
pubbliche e trasparenti di accreditamento dei CSV, tenendo conto, tra 
gli altri elementi, della rappresentativita' degli enti  richiedenti, 
espressa anche dal numero di enti associati,  della  loro  esperienza 
nello svolgimento  dei  servizi  di  cui  all'articolo  63,  e  della 
competenza delle persone che ricoprono le cariche sociali; 
    j) accredita i CSV, di cui tiene un elenco  nazionale  che  rende 
pubblico con le modalita' piu' appropriate; 
    k) definisce gli indirizzi generali, i  criteri  e  le  modalita' 
operative cui devono attenersi gli OTC nell'esercizio  delle  proprie 
funzioni, e ne approva il regolamento di funzionamento; 
    l) predispone modelli di previsione e rendicontazione che  i  CSV 
sono tenuti ad osservare nella gestione delle risorse del FUN; 
    m) controlla  l'operato  degli  OTC  e  ne  autorizza  spese  non 
preventivate; 
    n) assume i provvedimenti sanzionatori nei confronti dei CSV,  su 
propria iniziativa o su iniziativa degli OTC; 
    o) promuove l'adozione da parte dei CSV di strumenti di  verifica 
della qualita' dei servizi erogati dai  CSV  medesimi  attraverso  le 
risorse del FUN, e ne valuta gli esiti; 
    p) predispone una relazione annuale  sulla  proprie  attivita'  e 
sull'attivita' e lo stato dei CSV, che invia al Ministero del  lavoro 
e delle politiche sociali entro il 31 maggio di  ogni  anno  e  rende 
pubblica attraverso modalita' telematiche. 
  6. L'ONC non puo' finanziare iniziative o  svolgere  attivita'  che 
non siano direttamente connesse allo svolgimento  delle  funzioni  di 
cui al comma 5. 

                               Art. 65 

                 Organismi territoriali di controllo 

 
 
 
  1. Gli OTC sono uffici  territoriali  dell'ONC  privi  di  autonoma 
soggettivita'  giuridica,   chiamati   a   svolgere,   nell'interesse 
generale,  funzioni  di  controllo  dei   CSV   nel   territorio   di 
riferimento, in conformita' alle norme del presente  decreto  e  allo 
statuto e alle direttive dell'ONC. 
  2. Sono istituiti i seguenti OTC: 
    Ambito 1: Liguria; 
    Ambito 2: Piemonte e Val d'Aosta; 
    Ambito 3: Lombardia; 
    Ambito 4: Veneto ((...)); 
    Ambito 5: Trento e Bolzano; 
    Ambito 6: Emilia-Romagna; 
    Ambito 7: Toscana; 
    Ambito 8: Marche e Umbria; 
    Ambito 9: Lazio e Abruzzo; 
    Ambito 10: Puglia e Basilicata; 
    Ambito 11: Calabria; 
    Ambito 12: Campania e Molise; 
    Ambito 13: Sardegna; 
    Ambito 14: Sicilia ((; 
    Ambito 15: Friuli Venezia Giulia)). 
  3. Gli OTC di cui agli ambiti 1, 3, ((4,)) 6, 7,  11,  ((13,  14  e 
15)) sono composti da: 
    a) quattro  membri,  di  cui  uno  con  funzioni  di  Presidente, 
designati dalle FOB; 
    b) un membro, espressione delle  organizzazioni  di  volontariato 
del territorio, designato  dall'associazione  degli  enti  del  Terzo 
settore piu' rappresentativa sul territorio di riferimento in ragione 
del numero di enti del Terzo settore ad essa  aderenti,  aventi  sede 
legale o operativa nel territorio di riferimento; 
    c) un membro designato dalla Associazione  nazionale  dei  comuni 
italiani (ANCI); 
    d) un membro designato dalla Regione. 
  4.Gli OTC di cui agli ambiti 2, ((...)), 5, 8,  9,  10  e  12  sono 
composti da: 
    a) sette membri, di cui uno con funzioni di Presidente, designati 
dalle FOB; 
    b)  due  membri,  ((...))  espressione  delle  organizzazioni  di 
volontariato del territorio, designati ((uno per  ciascun  territorio 
di riferimento,)) dall'associazione degli enti del Terzo settore piu' 
rappresentativa sul territorio di riferimento in ragione  del  numero 
di enti del Terzo settore ad essa  aderenti,  aventi  sede  legale  o 
operativa nei territori di riferimento; 
    c) due membri designati dalla Associazione nazionale  dei  comuni 
italiani (ANCI); 
    d)  due  membri  designati,  uno  per   ciascun   territorio   di 
riferimento, dalle Regioni o dalle Province autonome. 
  5. I componenti dell'OTC sono nominati con decreto del Ministro del 

lavoro e delle politiche sociali, durano in carica tre  anni,  ed  in 
ogni caso sino al loro rinnovo, e non  possono  essere  nominati  per 
piu' di tre mandati consecutivi. Per  ogni  componente  effettivo  e' 
designato un supplente. Per la  partecipazione  all'OTC  non  possono 
essere corrisposti emolumenti a favore dei componenti,  gravanti  sul 
FUN o sul bilancio dello Stato. 
  6. Come suo primo atto, ciascun OTC adotta un  proprio  regolamento 
di funzionamento e lo invia all'ONC per la sua approvazione. 
  7. Gli OTC svolgono le seguenti funzioni in conformita' alle norme, 
ai principi e agli obiettivi del presente decreto, alle  disposizioni 
dello statuto e alle direttive dell'ONC, e al proprio regolamento che 
dovra' disciplinarne nel dettaglio le modalita' di esercizio: 
    a)  ricevono  le   domande   e   istruiscono   le   pratiche   di 
accreditamento dei CSV, in particolare verificando la sussistenza dei 
requisiti di accreditamento; 
    b) verificano periodicamente, con  cadenza  almeno  biennale,  il 
mantenimento dei requisiti di accreditamento come  CSV;  sottopongono 
altresi' a verifica  i  CSV  quando  ne  facciano  richiesta  formale 
motivata il Presidente dell'organo di controllo interno del CSV o  un 
numero non inferiore al 30 per cento di enti associati o un numero di 
enti non associati pari ad almeno il 5 per  cento  del  totale  degli 
enti iscritti nelle pertinenti sezioni regionali del  Registro  unico 
nazionale del Terzo settore; 
    c) ripartiscono tra  i  CSV  istituiti  in  ciascuna  regione  il 
finanziamento deliberato dall'ONC su base regionale  ed  ammettono  a 
finanziamento la programmazione dei CSV; 
    d) verificano la legittimita' e la correttezza dell'attivita' dei 
CSV in relazione all'uso delle  risorse  del  FUN,  nonche'  la  loro 
generale  adeguatezza  organizzativa,  amministrativa  e   contabile, 
tenendo  conto  delle  disposizioni  del  presente  decreto  e  degli 
indirizzi generali strategici fissati dall'ONC; 
    e)  nominano,  tra  i  revisori  legali  iscritti   nell'apposito 
registro e con specifica competenza in materia di Terzo  settore,  un 
componente dell'organo di controllo interno del CSV con  funzioni  di 
presidente e  diritto  di  assistere  alle  riunioni  dell'organo  di 
amministrazione del CSV; 
    f) propongono all'ONC l'adozione  di  provvedimenti  sanzionatori 
nei confronti dei CSV; 
    g) predispongono una relazione annuale sulla  propria  attivita', 
che inviano entro il  30  aprile  di  ogni  anno  all'ONC  e  rendono 
pubblica mediante modalita' telematiche. 
  8. Gli OTC non possono finanziare iniziative o  svolgere  attivita' 
che non siano direttamente connesse allo svolgimento  delle  funzioni 
di cui al comma 7. 

                               Art. 66 

 
 
                         Sanzioni e ricorsi 

  1. In presenza di irregolarita', gli OTC invitano i CSV ad adottare 
i provvedimenti e le misure necessarie a sanarle. 
  2. In presenza di irregolarita' non sanabili o non sanate, gli  OTC 
denunciano l'irregolarita' all'ONC affinche' adotti  i  provvedimenti 
necessari.  L'ONC,  previo  accertamento  dei  fatti  e  sentito   in 
contraddittorio il CSV interessato, adotta i seguenti provvedimenti a 
seconda della gravita' del caso: 
    a) diffida formale con eventuale sospensione  dell'accreditamento 
nelle more della sanatoria dell'irregolarita'; 
    b) revoca dell'accreditamento, esperita  dopo  aver  sollecitato, 
senza ottenere riscontro, il rinnovo dei  componenti  dell'organo  di 
amministrazione del CSV. 
  3. Contro i provvedimenti dell'ONC e' ammesso  ricorso  dinanzi  al 
giudice amministrativo. 

Capo III  

Di altre specifiche misure 

                               Art. 67 

                    Accesso al credito agevolato 

  1. Le provvidenze creditizie e fideiussorie  previste  dalle  norme 
vigenti per le cooperative e  i  loro  consorzi  sono  estese,  senza 
ulteriori oneri per lo Stato, alle organizzazioni di  volontariato  e 
alle  associazioni  di  promozione  sociale  che,  nell'ambito  delle 
convenzioni di cui all'articolo 56, abbiano  ottenuto  l'approvazione 
di uno o piu'  progetti  di  attivita'  e  di  servizi  di  interesse 
generale inerenti alle finalita' istituzionali. 

                               Art. 68 

                              Privilegi 

 
 
 
 
 
 
 
 
 
 
 
 
  1.  I  crediti  delle  organizzazioni  di  volontariato   e   delle 
associazioni di promozione sociale, inerenti allo  svolgimento  delle 
attivita' di cui all'articolo 5, hanno privilegio generale  sui  beni 
mobili del  debitore  ai  sensi  dell'articolo  2751-bis  del  codice 
civile. 
  2. I crediti di cui al comma  1  sono  collocati,  nell'ordine  dei 
privilegi, subito dopo i crediti di cui alla lettera c)  del  secondo 
comma dell'articolo 2777 del codice civile. 

                               Art. 69 

                  Accesso al Fondo sociale europeo 

  1. Lo Stato, le  Regioni  e  le  Province  autonome  promuovono  le 
opportune iniziative per favorire  l'accesso  degli  enti  del  Terzo 
settore ai  finanziamenti  del  Fondo  sociale  europeo  e  ad  altri 
finanziamenti europei  per  progetti  finalizzati  al  raggiungimento 
degli obiettivi istituzionali. 

                               Art. 70 

                Strutture e autorizzazioni temporanee 
                    per manifestazioni pubbliche 

  1. Lo Stato, le Regioni e  Province  autonome  e  gli  Enti  locali 
possono prevedere forme e modi per  l'utilizzazione  non  onerosa  di 
beni mobili e immobili per  manifestazioni  e  iniziative  temporanee 
degli  enti  del  Terzo  settore,  nel  rispetto  dei   principi   di 
trasparenza, pluralismo e uguaglianza. 
  2. Gli enti del Terzo settore, in occasione di particolari eventi o 
manifestazioni, possono, soltanto per il periodo di svolgimento delle 
predette  manifestazioni  e  per  i  locali  o  gli  spazi   cui   si 
riferiscono, somministrare alimenti e  bevande,  previa  segnalazione 
certificata  di   inizio   attivita'   e   comunicazione   ai   sensi 
dell'articolo 6 del  Regolamento  (CE)  n.  852/2004,  in  deroga  al 
possesso dei requisiti di cui all'articolo 71 del decreto legislativo 
26 marzo 2010, n. 59. 

                               Art. 71 

                          Locali utilizzati 

  1. Le sedi degli enti del Terzo  settore  e  i  locali  in  cui  si 
svolgono le relative attivita' istituzionali,  purche'  non  di  tipo 

 
 
 
 
 
 
 
 
 
 
produttivo, sono compatibili con tutte le destinazioni d'uso omogenee 
previste dal decreto del Ministero dei lavori pubblici 2 aprile  1968 
n. 1444 e simili, indipendentemente dalla destinazione urbanistica. 
  2. Lo Stato, le Regioni e  Province  autonome  e  gli  Enti  locali 
possono concedere  in  comodato  beni  mobili  ed  immobili  di  loro 
proprieta', non utilizzati per  fini  istituzionali,  agli  enti  del 
Terzo settore, ad eccezione delle imprese sociali, per lo svolgimento 
delle loro attivita' istituzionali. La cessione in  comodato  ha  una 
durata  massima  di  trent'anni,   nel   corso   dei   quali   l'ente 
concessionario ha l'onere di effettuare sull'immobile, a proprie cura 
e spese, gli  interventi  di  manutenzione  e  gli  altri  interventi 
necessari a mantenere la funzionalita' dell'immobile. 
  3. I beni culturali  immobili  di  proprieta'  dello  Stato,  delle 
regioni, degli enti locali e degli altri enti pubblici, per l'uso dei 
quali attualmente non e' corrisposto alcun canone  e  che  richiedono 
interventi di restauro, possono essere dati in concessione a enti del 
terzo settore, che svolgono le  attivita'  indicate  all'articolo  5, 
comma 1, lettere f),  i),  k),  o  z)  con  pagamento  di  un  canone 
agevolato, determinato dalle  amministrazioni  interessate,  ai  fini 
della riqualificazione e  riconversione  dei  medesimi  beni  tramite 
interventi  di  recupero,  restauro,  ristrutturazione  a  spese  del 
concessionario, anche con l'introduzione di nuove destinazioni  d'uso 
finalizzate allo svolgimento delle attivita' indicate, ferme restando 
le disposizioni contenute nel decreto legislativo 22 gennaio 2004, n. 
42. La concessione d'uso e'  finalizzata  alla  realizzazione  di  un 
progetto  di  gestione  del  bene  che  ne   assicuri   la   corretta 
conservazione,  nonche'  l'apertura  alla  pubblica  fruizione  e  la 
migliore valorizzazione. Dal canone di concessione  vengono  detratte 
le spese sostenute dal concessionario per gli interventi indicati nel 
primo  periodo  entro  il   limite   massimo   del   canone   stesso. 
L'individuazione del concessionario  avviene  mediante  le  procedure 
semplificate  di  cui  all'articolo  151,  comma   3,   del   decreto 
legislativo 18 aprile 2016, n. 50. Le concessioni di cui al  presente 
comma  sono  assegnate  per  un  periodo  di  tempo  commisurato   al 
raggiungimento dell'equilibrio economico-finanziario  dell'iniziativa 
e comunque non eccedente i 50 anni. 
  4. Per concorrere al finanziamento di programmi di costruzione,  di 
recupero, di restauro, di adattamento, di adeguamento alle  norme  di 
sicurezza e di straordinaria manutenzione di strutture o  edifici  da 
utilizzare per le finalita' di cui al comma 1, per la dotazione delle 
relative attrezzature e per la loro  gestione,  gli  enti  del  Terzo 
settore  sono  ammessi  ad  usufruire,  nei  limiti   delle   risorse 
finanziarie disponibili, al ricorrere dei presupposti e in condizioni 
di parita' con gli altri  aspiranti,  di  tutte  le  facilitazioni  o 
agevolazioni previste  per  i  privati,  in  particolare  per  quanto 
attiene all'accesso al credito agevolato. 

 
Capo IV  

Delle risorse finanziarie 

                               Art. 72 

Fondo per il finanziamento  di  progetti  e  attivita'  di  interesse 
                     generale nel terzo settore 

  1. Il Fondo previsto dall'articolo 9, comma 1,  lettera  g),  della 
legge 6  giugno  2016,  n.  106,  e'  destinato  a  sostenere,  anche 
attraverso le reti associative di cui all'articolo 41, lo svolgimento 
di attivita' di interesse generale di cui all'articolo 5, costituenti 
oggetto di  iniziative  e  progetti  promossi  da  organizzazioni  di 
volontariato, associazioni di promozione  sociale  e  fondazioni  del 
Terzo settore,  iscritti  nel  Registro  unico  nazionale  del  Terzo 
settore. 
  2. Le iniziative e i progetti di cui  al  comma  1  possono  essere 
finanziati anche in attuazione  di  accordi  sottoscritti,  ai  sensi 
dell'articolo 15 della legge 7 agosto 1990, n. 241, dal Ministero del 
lavoro e delle politiche sociali con le pubbliche amministrazioni  di 
cui all'articolo 1, comma 2, del decreto legislativo 30  marzo  2001, 
n. 165. 
  3. Il Ministro del  lavoro  e  delle  politiche  sociali  determina 
annualmente, per un triennio, con proprio atto di  indirizzo,  previa 
intesa in sede di Conferenza permanente per i rapporti tra lo  Stato, 
le Regioni e le Province autonome di Trento e Bolzano, gli  obiettivi 
generali, le aree prioritarie di intervento e le linee  di  attivita' 
finanziabili  nei  limiti  delle  risorse   disponibili   sul   Fondo 
medesimo.(3) 
  4. In attuazione dell'atto di indirizzo  di  cui  al  comma  3,  il 
Ministero del lavoro e delle politiche sociali individua  i  soggetti 
attuatori degli interventi finanziabili  attraverso  le  risorse  del 
Fondo, mediante procedure poste in essere nel rispetto  dei  principi 
della legge 7 agosto 1990, n. 241. 
  5. Per l'anno 2017, la dotazione della seconda sezione del Fondo di 
cui all'articolo 9, comma 1, lettera g), della legge 6  giugno  2016, 

 
 
 
 
 
 
 
 
n. 106, e' incrementata di 40 milioni di euro. A decorrere  dall'anno 
2018 la medesima dotazione e' incrementata  di  20  milioni  di  euro 
annui, salvo che per l'anno 2021, per il quale e' incrementata di 3,9 
milioni di euro. ((10)) 

-------------- 
AGGIORNAMENTO (3) 
  La Corte Costituzionale, con sentenza 25  settembre  -  12  ottobre 
2018, n. 185 (in G.U. 1ª  s.s.  17/10/2018,  n.  41),  ha  dichiarato 
"l'illegittimita' costituzionale dell'art. 72, comma 3,  del  decreto 
legislativo 3 luglio 2017, n. 117, recante «Codice del Terzo settore, 
a norma dell'articolo l, comma 2, lettera b), della  legge  6  giugno 
2016, n. 106», nel testo antecedente alle modifiche di  cui  all'art. 
19  del  decreto  legislativo  3  agosto  2018,  n.  105,  intitolato 
«Disposizioni integrative  e  correttive  al  decreto  legislativo  3 
luglio 2017, n. 117, recante: "Codice  del  Terzo  settore,  a  norma 
dell'articolo 1, comma 2, lettera b), della legge 6 giugno  2016,  n. 
106"», nella parte in cui non prevede che l'atto d'indirizzo con  cui 
il  Ministro  del  lavoro  e  delle   politiche   sociali   determina 
annualmente  «gli  obiettivi  generali,  le   aree   prioritarie   di 
intervento e le linee di  attivita'  finanziabili  nei  limiti  delle 
risorse disponibili sul Fondo medesimo» sia  adottato  previa  intesa 
con la Conferenza permanente per i rapporti tra lo Stato, le  regioni 
e le province autonome di Trento e di Bolzano". 

--------------- 
AGGIORNAMENTO (10) 
  Il D.L. 19 maggio 2020, n. 34 ha disposto (con l'art. 67, comma  1) 
che "Al fine  di  sostenere  le  attivita'  delle  organizzazioni  di 
volontariato,  delle  associazioni  di  promozione  sociale  e  delle 
fondazioni del Terzo  settore,  volte  a  fronteggiare  le  emergenze 
sociali ed assistenziali determinate dall'epidemia di COVID  -19,  la 
dotazione della seconda sezione del Fondo di cui all'articolo 72  del 
decreto legislativo 3 luglio 2017,  n.117,  e'  incrementata  di  100 
milioni di euro per l'anno 2020. Ai relativi  oneri  si  provvede  ai 
sensi dell'articolo 265". 

                               Art. 73 

         Altre risorse finanziarie specificamente destinate 
              al sostegno degli enti del Terzo settore 

  1. A decorrere dall'anno 2017, le  risorse  finanziarie  del  Fondo 
nazionale per le politiche sociali, di cui all'articolo 20, comma  8, 
della legge 8 novembre 2000, n. 328, destinate alla  copertura  degli 
oneri relativi  agli  interventi  in  materia  di  Terzo  settore  di 
competenza del Ministero del lavoro e delle politiche sociali, di cui 

 
 
 
 
 
alle  seguenti  disposizioni,  sono  trasferite,  per   le   medesime 
finalita', su un apposito capitolo di spesa iscritto nello  stato  di 
previsione del Ministero del lavoro e delle  politiche  sociali,  nel 
programma «Terzo  settore  (associazionismo,  volontariato,  Onlus  e 
formazioni sociali) e responsabilita' sociale delle imprese  e  delle 
organizzazioni»,  nell'ambito  della   missione   «Diritti   sociali, 
politiche sociali e famiglia»: 
    a) articolo 12, comma 2 della legge 11 agosto 1991, n.  266,  per 
un ammontare di 2 milioni di euro; 
    b) articolo 1 della legge  15  dicembre  1998,  n.  438,  per  un 
ammontare di 5,16 milioni di euro; 
    c) articolo 96, comma 1, della legge 21 novembre  2000,  n.  342, 
per un ammontare di 7,75 milioni di euro; 
    d) articolo 13 della legge  7  dicembre  2000,  n.  383,  per  un 
ammontare di 7,050 milioni di euro; 
  2. Con uno o piu' atti di indirizzo del Ministro del lavoro e delle 
politiche sociali sono  determinati  annualmente,  nei  limiti  delle 
risorse complessivamente disponibili, gli obiettivi generali, le aree 
prioritarie di intervento, le linee di attivita'  finanziabili  e  la 
destinazione delle  risorse  di  cui  al  comma  1  per  le  seguenti 
finalita': 
    a) sostegno alle attivita' delle organizzazioni di volontariato; 
    b) sostegno  alle  attivita'  delle  associazioni  di  promozione 
sociale; 
    c) contributi per l'acquisto di  autoambulanze,  autoveicoli  per 
attivita' sanitarie e beni strumentali. 
  3. In attuazione degli atti di indirizzo di  cui  al  comma  2,  il 
Ministero del lavoro e delle politiche  sociali  individua,  mediante 
procedure poste in essere nel rispetto dei  principi  della  legge  7 
agosto 1990, n. 241, i soggetti beneficiari delle risorse, che devono 
essere iscritti nel Registro unico nazionale del Terzo settore. 

                               Art. 74 

            Sostegno alle attivita' delle organizzazioni 
                           di volontariato 

  1. Le risorse di cui all'articolo 73, comma  2,  lettera  a),  sono 
finalizzate alla concessione di contributi per  la  realizzazione  di 
progetti sperimentali elaborati anche in partenariato tra loro  e  in 
collaborazione  con  gli  enti  locali,   dalle   organizzazioni   di 
volontariato per far fronte  ad  emergenze  sociali  e  per  favorire 
l'applicazione di metodologie di intervento particolarmente avanzate. 

                               Art. 75 

 
 
 
 
 
             Sostegno alle attivita' delle associazioni 
                        di promozione sociale 

  1. Le risorse di cui all'articolo 73, comma  2,  lettera  b),  sono 
finalizzate alla concessione di contributi per  la  realizzazione  di 
progetti elaborati dalle associazioni di promozione sociale, anche in 
partenariato tra loro e in collaborazione con gli enti locali,  volti 
alla formazione degli associati,  al  miglioramento  organizzativo  e 
gestionale, all'incremento della trasparenza e della  rendicontazione 
al pubblico delle attivita' svolte  o  a  far  fronte  a  particolari 
emergenze  sociali,  in  particolare  attraverso  l'applicazione   di 
metodologie avanzate o a carattere sperimentale. 
  2. Il contributo in favore dei  soggetti  di  cui  all'articolo  1, 
comma 1, lettera a), della legge 19  novembre  1987,  n.  476,  nella 
misura indicata all'articolo 1 comma 2, della legge 15 dicembre 1998, 
n. 438, continua ad essere corrisposto, a valere sulle risorse di cui 
all'articolo 73, comma 2, lettera b). 
  3. I  soggetti  di  cui  al  comma  2  trasmettono  entro  un  anno 
dall'erogazione del  contributo  al  Ministero  del  lavoro  e  delle 
politiche sociali  la  rendicontazione  sull'utilizzazione  nell'anno 
precedente del contributo di cui al comma 2. 

                               Art. 76 

Contributo per l'acquisto di autoambulanze, autoveicoli per attivita' 
                    sanitarie e beni strumentali 

  1. Le risorse di cui all'articolo 73, comma  2,  lettera  c),  sono 
destinate  a  sostenere  l'attivita'  di  interesse  generale   delle 
organizzazioni di volontariato attraverso l'erogazione di  contributi 
per  l'acquisto,  da  parte   delle   medesime,   di   autoambulanze, 
autoveicoli per attivita' sanitarie e di beni strumentali, utilizzati 
direttamente ed esclusivamente per attivita' di  interesse  generale, 
che per le loro caratteristiche  non  sono  suscettibili  di  diverse 
utilizzazioni senza radicali trasformazioni, nonche', ((...)), per la 
donazione  dei  beni  ivi  indicati  nei  confronti  delle  strutture 
sanitarie pubbliche ((da parte delle organizzazioni di volontariato e 
delle fondazioni.)). 
  2. Per l'acquisto di autoambulanze e di  beni  mobili  iscritti  in 
pubblici registri destinati ad attivita'  antincendio  da  parte  dei 
vigili del fuoco volontari, in alternativa a quanto disposto al comma 
1, le organizzazioni di volontariato possono conseguire  il  predetto 
contributo nella misura corrispondente all'aliquota  IVA  del  prezzo 
complessivo  di  acquisto,  mediante  corrispondente  riduzione   del 
medesimo prezzo praticata dal venditore.  Il  venditore  recupera  le 
somme corrispondenti alla riduzione praticata mediante compensazione, 
ai sensi dell'articolo 17 del decreto legislativo 9 luglio  1997,  n. 

 
 
 
 
241. 
  3.  Per  le  organizzazioni  di  volontariato  aderenti  alle  reti 
associative  di  cui  all'articolo  41,  comma  2,  la  richiesta   e 
l'erogazione dei contributi di cui al comma 1 deve  avvenire  per  il 
tramite delle reti medesime. 
  4. Con decreto del Ministro del lavoro e  delle  politiche  sociali 
sono stabilite le modalita' per l'attuazione  delle  disposizioni  di 
cui al presente articolo. 

TITOLI DI SOLIDARIETA' DEGLI ENTI DEL TERZO SETTORE ED ALTRE FORME DI FINANZA SOCIALE 

Titolo IX  

                               Art. 77 

                       Titoli di solidarieta' 

  1. Al fine di  favorire  il  finanziamento  ed  il  sostegno  delle 
attivita' di cui all'articolo 5, svolte dagli enti del Terzo  settore 
((...)) iscritti al Registro di cui all'articolo 45, gli istituti  di 
credito  autorizzati  ad  operare  in  Italia,  in  osservanza  delle 
previsioni  del  testo  unico  delle  leggi  in  materia  bancaria  e 
creditizia, di cui al decreto legislativo 1° settembre 1993, n.  385, 
di  seguito  «emittenti»  o,  singolarmente,  l'«emittente»,  possono 
emettere specifici «titoli di solidarieta'», di seguito «titoli»,  su 
cui gli emittenti non applicano le commissioni di collocamento. 
  2. I titoli sono  obbligazioni  ed  altri  titoli  di  debito,  non 
subordinati, non convertibili e non scambiabili, e  non  conferiscono 
il diritto di sottoscrivere  o  acquisire  altri  tipi  di  strumenti 
finanziari e non sono collegati ad uno  strumento  derivato,  nonche' 
certificati  di  deposito  consistenti  in  titoli  individuali   non 
negoziati nel mercato monetario. 
  3. Per le obbligazioni e per gli altri  titoli  di  debito  restano 
ferme le disposizioni  legislative  e  regolamentari  in  materia  di 
strumenti finanziari di cui al decreto legislativo 24 febbraio  1998, 
n. 58, e  relative  disposizioni  attuative.  Per  i  certificati  di 
deposito consistenti in titoli individuali non negoziati nel  mercato 
monetario restano ferme le disposizioni  in  materia  di  trasparenza 
bancaria dettate dal decreto legislativo 1° settembre 1993, n. 385. 
  4. Le obbligazioni e gli altri titoli di debito di cui al  comma  3 

 
 
 
 
 
 
 
hanno scadenza non inferiore a 36  mesi,  possono  essere  nominativi 
ovvero al portatore e corrispondono interessi con periodicita' almeno 
annuale, in misura almeno pari al maggiore tra  il  tasso  rendimento 
lordo  annuo  di   obbligazioni   dell'emittente,   aventi   analoghe 
caratteristiche e durata, collocate nel trimestre  solare  precedente 
la data di emissione dei titoli e il tasso di rendimento lordo  annuo 
dei titoli di Stato con vita residua similare a quella dei titoli.  I 
certificati di  deposito  di  cui  al  comma  3  hanno  scadenza  non 
inferiore a 12 mesi, corrispondono interessi con periodicita'  almeno 
annuale, in misura almeno pari al maggiore tra  il  tasso  rendimento 
lordo  annuo  di  certificati  di  deposito  dell'emittente,   aventi 
analoghe  caratteristiche  e  durata,  emessi  nel  trimestre  solare 
precedente la data di emissione dei titoli e il tasso  di  rendimento 
lordo annuo dei titoli di Stato con vita residua  similare  a  quella 
dei titoli.  Gli  emittenti  possono  applicare  un  tasso  inferiore 
rispetto al maggiore tra i due tassi di rendimento sopra indicati,  a 
condizione che si riduca corrispondentemente il  tasso  di  interesse 
applicato sulle correlate  operazioni  di  finanziamento  secondo  le 
modalita' indicate nel decreto attuativo di cui al comma 15.  A  tale 
fine, gli emittenti devono essere in grado  di  fornire  un'evidenza, 
oggetto di approvazione da parte del relativo organo  amministrativo, 
dei tassi ordinariamente applicati sulle  operazioni  di  raccolta  e 
sulle operazioni di impiego, equivalenti per durata,  forma  tecnica, 
tipologia di tasso fisso o variabile e, se  disponibile,  rischio  di 
controparte. 
  5. Gli emittenti possono erogare,  a  titolo  di  liberalita',  una 
somma commisurata all'ammontare nominale collocato dei titoli, ad uno 
o piu' enti del Terzo settore ((non commerciali di  cui  all'articolo 
79, comma 5)), per il sostegno di attivita' di  cui  all'articolo  5, 
ritenute  meritevoli  dagli  emittenti  sulla  base  di  un  progetto 
predisposto dagli enti destinatari della  liberalita'.  Qualora  tale 
somma sia almeno pari allo 0,60 per cento del predetto ammontare agli 
emittenti spetta il credito d'imposta di cui al comma 10. 
  6. Gli emittenti, tenuto conto  delle  richieste  di  finanziamento 
pervenute dagli enti del  Terzo  settore  e  compatibilmente  con  le 
esigenze di  rispetto  delle  regole  di  sana  e  prudente  gestione 
bancaria,  devono  destinare  una  somma  pari  all'intera   raccolta 
effettuata attraverso l'emissione dei titoli, al netto dell'eventuale 
erogazione liberale di cui al comma 5, ad  impieghi  a  favore  degli 
enti del Terzo settore di cui al comma 1,  per  il  finanziamento  di 
iniziative di cui all'articolo 5.((Le somme raccolte con  l'emissione 
dei titoli e non impiegate a favore  degli  enti  del  Terzo  settore 
entro dodici mesi  dal  loro  collocamento  sono  utilizzate  per  la 
sottoscrizione o per l'acquisto di titoli di  Stato  italiani  aventi 
durata pari a quella originaria dei relativi titoli)). 
  7. Salvo quanto previsto al comma 5, il  rispetto  da  parte  degli 
emittenti della previsione di cui al comma 6 e' condizione necessaria 
per l'applicazione dei commi da 8 a 13. 

  8. I titoli di solidarieta' non rilevano ai fini del computo  delle 
contribuzioni dovute dai soggetti  sottoposti  alla  vigilanza  della 
CONSOB e da quest'ultima determinate ai sensi dell'articolo 40, comma 
3, della legge 23 dicembre 1994, n. 724. 
  9.  Gli  interessi,  i  premi  ed  ogni  altro  provento   di   cui 
all'articolo 44 del testo unico delle imposte sui redditi,  approvato 
con decreto del Presidente della Repubblica 22 dicembre 1986 n. 917 e 
i redditi diversi di cui all'articolo 67, comma 1, lettera c-ter) del 
medesimo decreto, relativi ai titoli, sono soggetti al regime fiscale 
previsto  per  i  medesimi  redditi  relativi  a  titoli   ed   altre 
obbligazioni di cui all'articolo 31 del decreto del Presidente  della 
Repubblica 29 settembre 1973 n. 601. 
  10. Agli emittenti e' riconosciuto un credito d'imposta pari al  50 
per cento delle erogazioni liberali in  danaro  di  cui  al  comma  5 
effettuate a favore  degli  enti  del  Terzo  settore.  Tale  credito 
d'imposta  non  e'  cumulabile  con  altre  agevolazioni   tributarie 
previste con riferimento alle erogazioni  liberali,  e'  utilizzabile 
tramite  compensazione  ai  sensi  dell'articolo   17   del   decreto 
legislativo 9 luglio 1997, n. 241 e non rileva ai fini delle  imposte 
sui redditi e dell'imposta regionale sulle attivita'  produttive.  Al 
credito d'imposta di cui al presente  articolo  non  si  applicano  i 
limiti di cui all'articolo 1, comma 53, della legge 24 dicembre 2007, 
n. 244 e di cui all'articolo 34 della legge 23 dicembre 2000, n. 388. 
  11.  I  titoli  non  rilevano  ai  fini  della  previsione  di  cui 
all'articolo 1, comma 6-bis del decreto-legge 6 dicembre 2011, n. 201 
convertito, con modificazioni, dalla legge 22 dicembre 2011, n. 214. 
  12. I titoli non concorrono alla formazione dell'attivo  ereditario 
di cui all'articolo 9 del decreto legislativo  31  ottobre  1990,  n. 
346. 
  13. I titoli non rilevano ai fini della determinazione dell'imposta 
di bollo dovuta per le comunicazioni relative ai depositi titoli,  di 
cui alla nota 2-ter dell'allegato A - Tariffa (Parte I),  al  decreto 
del Presidente della Repubblica 26 ottobre 1972, n. 642. 
  14. Gli emittenti devono comunicare al Ministero del lavoro e delle 
politiche sociali entro il 31 marzo di ogni  anno,  il  valore  delle 
emissioni di Titoli effettuate nell'anno  precedente,  le  erogazioni 
liberali impegnate a favore degli Enti  di  cui  al  comma  1  e  gli 
importi  erogati  ai  sensi  del  comma  5  del   presente   articolo 
specificando l'Ente beneficiario e  le  iniziative  sostenute  e  gli 
importi impiegati di  cui  al  comma  6  specificando  le  iniziative 
oggetto di finanziamento. Gli emittenti provvedono a  pubblicare  sul 
proprio sito internet, con cadenza almeno annuale, i dati relativi ai 
finanziamenti erogati  con  l'indicazione  dell'ente  beneficiario  e 
delle iniziative sostenute ai sensi del presente articolo. 
  15. ((COMMA ABROGATO DAL D.L. 23 OTTOBRE 2018, N.  119,  CONVERTITO 
CON MODIFICAZIONI DALLA L. 17 DICEMBRE 2018, N. 136)). 

                               Art. 78 

                  Regime fiscale del Social Lending 

  1. I soggetti gestori delle piattaforme  di  cui  all'articolo  44, 
comma 1, lettera d-bis), del Testo unico delle  imposte  sui  redditi 
approvato con decreto del Presidente  della  Repubblica  22  dicembre 
1986, n. 917, operano, sui redditi di capitale corrisposti a  persone 
fisiche per il  loro  tramite,  una  ritenuta  alla  fonte  a  titolo 
d'imposta con l'aliquota prevista per le  obbligazioni  e  gli  altri 
titoli di cui  all'articolo  31  del  decreto  del  Presidente  della 
Repubblica 29 settembre 1973, n. 601, nel  caso  in  cui  i  prestiti 
erogati  attraverso  le  piattaforme   siano   stati   destinati   al 
finanziamento e al sostegno delle attivita' di cui all'articolo 5. 
  2. COMMA ABROGATO DAL D.LGS. 3 AGOSTO 2018, N. 105. 
  3. ((COMMA ABROGATO DAL D.L. 31 MAGGIO 2021, N. 77, CONVERTITO  CON 
MODIFICAZIONI DALLA L. 29 LUGLIO 2021, N. 108)). 

Titolo X 

REGIME FISCALE DEGLI ENTI DEL TERZO SETTORE  

Capo I  

Disposizioni generali 

                               Art. 79 

           Disposizioni in materia di imposte sui redditi 

  1. Agli enti del Terzo settore, diversi dalle imprese  sociali,  si 
applicano le disposizioni di cui al presente titolo nonche' le  norme 
del titolo II del testo unico delle imposte  sui  redditi,  approvato 
con decreto del Presidente della Repubblica 22 dicembre 1986, n. 917, 
in quanto compatibili. 
  2. Le attivita' di interesse generale di cui  all'articolo  5,  ivi 
incluse quelle accreditate o contrattualizzate o convenzionate con le 
amministrazioni pubbliche di cui all'articolo 1, comma 2, del decreto 
legislativo 30 marzo 2001, n. 165, l'Unione europea,  amministrazioni 
pubbliche  straniere  o   altri   organismi   pubblici   di   diritto 
internazionale, si considerano di natura non commerciale quando  sono 

 
 
 
 
 
 
 
 
 
 
svolte a titolo gratuito o dietro versamento di corrispettivi che non 
superano  i  costi  effettivi,  tenuto  anche  conto  degli   apporti 
economici degli enti di  cui  sopra  e  salvo  eventuali  importi  di 
partecipazione  alla  spesa  previsti  dall'ordinamento.  ((I   costi 
effettivi sono determinati computando, oltre ai costi diretti,  tutti 
quelli imputabili alle attivita' di interesse generale e, tra questi, 
i costi indiretti  e  generali,  ivi  compresi  quelli  finanziari  e 
tributari)). 
  2-bis.  Le  attivita'  di  cui  al  comma  2  si  considerano   non 
commerciali qualora i ricavi non superino di oltre il ((6 per cento)) 
i relativi costi per ciascun periodo d'imposta ((e per non oltre  tre 
periodi d'imposta consecutivi)). 
  3. Sono altresi' considerate non commerciali: 
    a) le attivita' di cui all'articolo 5, comma 1,  lettera  h),  se 
svolte direttamente dagli enti di cui al comma  1  la  cui  finalita' 
principale consiste nello svolgere attivita' di  ricerca  scientifica 
di particolare interesse sociale e  purche'  tutti  gli  utili  siano 
interamente reinvestiti nelle attivita' di ricerca e nella diffusione 
gratuita dei loro risultati e non vi sia alcun accesso  preferenziale 
da  parte  di  altri  soggetti  privati  alle  capacita'  di  ricerca 
dell'ente medesimo nonche' ai risultati prodotti; 
    b) le attivita' di cui  all'articolo  5,  comma  1,  lettera  h), 
affidate dagli enti  di  cui  al  comma  1  ad  universita'  e  altri 
organismi di ricerca che la svolgono direttamente in ambiti e secondo 
modalita' definite dal decreto del  Presidente  della  Repubblica  20 
marzo 2003, n. 135. 
  b-bis) le attivita' di cui all'articolo 5, comma 1, lettere a),  b) 
e c), se svolte da  fondazioni  delle  ex  istituzioni  pubbliche  di 
assistenza  e  beneficenza,  a  condizione  che   gli   utili   siano 
interamente  reinvestiti  nelle  attivita'  di  natura  sanitaria   o 
socio-sanitaria e che non sia  deliberato  alcun  compenso  a  favore 
degli organi amministrativi. 
  4. Non concorrono, in ogni caso, alla formazione del reddito  degli 
enti del Terzo settore ((di natura non commerciale ai sensi del comma 
5)): 
    a) i fondi pervenuti a seguito di raccolte  pubbliche  effettuate 
occasionalmente anche mediante offerte di beni di modico valore o  di 
servizi ai sovventori, in concomitanza di celebrazioni, ricorrenze  o 
campagne di sensibilizzazione; 
    b)  i  contributi  e  gli  apporti   erogati   da   parte   delle 
amministrazioni pubbliche di cui all'articolo 1, comma 2, del decreto 
legislativo  30  marzo  2001,  n.  165  per  lo  svolgimento,   anche 
convenzionato o in regime di accreditamento di  cui  all'articolo  9, 
comma 1, lettera g), del decreto legislativo 7 dicembre 1993, n. 517, 
delle attivita' di cui ai commi 2 e 3 del presente articolo. 
  5. Si considerano non commerciali gli enti del Terzo settore di cui 
al comma 1 che svolgono in via esclusiva o prevalente le attivita' di 
cui all'articolo 5 in conformita' ai criteri indicati nei commi 2 e 3 

del presente articolo. Indipendentemente dalle previsioni  statutarie 
gli enti del Terzo settore assumono fiscalmente la qualifica di  enti 
commerciali qualora i proventi delle attivita' di cui all'articolo 5, 
svolte in forma d'impresa non in conformita' ai criteri indicati  nei 
commi 2 e 3 del  presente  articolo,  nonche'  le  attivita'  di  cui 
all'articolo 6, fatta eccezione per le attivita' di  sponsorizzazione 
svolte  nel  rispetto  dei  criteri  di  cui  al   decreto   previsto 
all'articolo 6, superano, nel medesimo periodo d'imposta, le  entrate 
derivanti da attivita' non commerciali. 
  5-bis.  Si  considerano  entrate   derivanti   da   attivita'   non 
commerciali i contributi, le sovvenzioni, le  liberalita',  le  quote 
associative dell'ente ((, i proventi  non  commerciali  di  cui  agli 
articoli 84 e 85)) e ogni altra entrata assimilabile alle precedenti, 
ivi compresi i proventi e le entrate considerate non  commerciali  ai 
sensi dei commi 2, 3 e 4 tenuto conto  altresi'  del  valore  normale 
delle cessioni  o  prestazioni  afferenti  le  attivita'  svolte  con 
modalita' non commerciali. 
  5-ter. Il mutamento della qualifica, da ente di terzo  settore  non 
commerciale a ente di terzo settore commerciale, opera a partire  dal 
periodo d'imposta in cui l'ente assume natura  commerciale.  ((Per  i 
due periodi d'imposta successivi  al  termine  fissato  dall'articolo 
104, comma 2, il mutamento di qualifica, da ente  del  Terzo  settore 
non commerciale a ente del Terzo settore commerciale o  da  ente  del 
Terzo settore commerciale a ente del Terzo settore  non  commerciale, 
opera a partire dal periodo d'imposta  successivo  a  quello  in  cui 
avviene il mutamento di qualifica)). 
  6.  Si  considera  non   commerciale   l'attivita'   svolta   dalle 
associazioni del Terzo settore nei confronti dei propri  associati  e 
dei,  ((familiari  conviventi))  degli  stessi  in  conformita'  alle 
finalita' istituzionali dell'ente. Non concorrono alla formazione del 
reddito delle associazioni del Terzo settore le somme  versate  dagli 
associati a titolo di quote o contributi associativi. Si considerano, 
tuttavia, attivita' di natura commerciale le cessioni di  beni  e  le 
prestazioni di servizi effettuate nei  confronti  degli  associati  e 
dei,  ((familiari  conviventi))  degli  stessi  verso  pagamento   di 
corrispettivi  specifici,  compresi   i   contributi   e   le   quote 
supplementari  determinati  in  funzione  delle  maggiori  o  diverse 
prestazioni alle quali  danno  diritto  ((,  salvo  che  le  relative 
attivita' siano svolte alle condizioni di cui ai commi 2  e  2-bis)). 
Detti  corrispettivi   concorrono   alla   formazione   del   reddito 
complessivo come componenti del reddito di  impresa  o  come  redditi 
diversi a seconda che le relative  operazioni  abbiano  carattere  di 
abitualita' o di occasionalita'. 

                               Art. 80 

   Regime forfetario degli enti del Terzo settore non commerciali 

 
 
  1. Gli enti del Terzo settore non commerciali di  cui  all'articolo 
79, comma 5, possono optare  per  la  determinazione  forfetaria  del 
reddito d'impresa  applicando  all'ammontare  dei  ricavi  conseguiti 
nell'esercizio delle attivita' di cui agli articoli  5  e  6,  quando 
svolte con modalita' commerciali,  il  coefficiente  di  redditivita' 
nella misura indicata nelle lettere a) e b) e aggiungendo l'ammontare 
dei componenti positivi di reddito di cui agli articoli 86, 88, 89  e 
90 del testo unico delle imposte sui redditi, approvato  con  decreto 
del Presidente della Repubblica 22 dicembre 1986, n. 917: 
    a) attivita' di prestazioni di servizi: 
      1) ricavi fino a 130.000 euro, coefficiente 7 per cento; 
      2) ricavi da 130.001 euro a 300.000 euro, coefficiente  10  per 
cento; 
      3) ricavi oltre 300.000 euro, coefficiente 17 per cento; 
    b) altre attivita': 
      1) ricavi fino a 130.000 euro, coefficiente 5 per cento; 
      2) ricavi da 130.001 euro a 300.000 euro,  coefficiente  7  per 
cento; 
      3) ricavi oltre 300.000 euro, coefficiente 14 per cento. 
  2. Per gli enti che esercitano  contemporaneamente  prestazioni  di 
servizi  ed  altre  attivita'  il  coefficiente  si   determina   con 
riferimento   all'ammontare   dei   ricavi   relativi   all'attivita' 
prevalente. In mancanza della  distinta  annotazione  dei  ricavi  si 
considerano prevalenti le attivita' di prestazioni di servizi. 
  3. L'opzione di cui al comma 1 e'  esercitata  nella  dichiarazione 
annuale dei redditi ed ha effetto dall'inizio del  periodo  d'imposta 
nel corso del quale e' esercitata fino a quando  non  e'  revocata  e 
comunque per un triennio. La revoca dell'opzione e' effettuata  nella 
dichiarazione annuale dei  redditi  ed  ha  effetto  dall'inizio  del 
periodo d'imposta nel corso del  quale  la  dichiarazione  stessa  e' 
presentata. 
  4. Gli enti che  intraprendono  l'esercizio  d'impresa  commerciale 
esercitano l'opzione  nella  dichiarazione  da  presentare  ai  sensi 
dell'articolo 35 del  decreto  del  Presidente  della  Repubblica  26 
ottobre 1972, n. 633, e successive modificazioni. 
  5. I componenti positivi e negativi di  reddito  riferiti  ad  anni 
precedenti a quello da cui ha effetto il regime  forfetario,  la  cui 
tassazione  o  deduzione  e'  stata  rinviata  in  conformita'   alle 
disposizioni del testo unico delle imposte sui redditi, approvato con 
decreto del Presidente della Repubblica 22 dicembre 1986, n. 917, che 
dispongono o consentono il rinvio, partecipano per le  quote  residue 
alla formazione del reddito dell'esercizio  precedente  a  quello  di 
efficacia del predetto regime. 
  6. Le perdite fiscali generatesi nei periodi d'imposta anteriori  a 
quello da cui decorre il regime forfetario possono  essere  computate 
in diminuzione del reddito determinato ai  sensi  dei  commi  1  e  2 
secondo le regole ordinarie stabilite dal testo unico  delle  imposte 

 
sui redditi, approvato con decreto del Presidente della Repubblica 22 
dicembre 1986, n. 917. 
  7. Gli Enti che optano per la determinazione forfetaria del reddito 
di  impresa   ai   sensi   del   presente   articolo   sono   esclusi 
dall'applicazione degli studi di settore di cui  all'articolo  62-bis 
del  decreto-legge  30  agosto  1993,   n.   331,   convertito,   con 
modificazioni, dalla legge 29 ottobre 1993, n. 427 e dei parametri di 
cui all'articolo 3, comma 184, della legge 28 dicembre 1995, n.  549, 
nonche'  degli  indici  ((sintetici))   di   affidabilita'   di   cui 
all'articolo  ((9-bis  del  decreto-legge  24  aprile  2017,  n.   50 
convertito, con modificazioni, dalla legge 21 giugno 2017, n. 96.)). 

                               Art. 81 

                            Social Bonus 

  1. E' istituito un credito d'imposta pari al  65  per  cento  delle 
erogazioni liberali in denaro effettuate da persone fisiche e del  50 
per cento se effettuate da enti o societa' in favore degli  enti  del 
Terzo settore, che hanno presentato al Ministero del lavoro  e  delle 
politiche  sociali  un  progetto  per  sostenere  il  recupero  degli 
immobili  pubblici  inutilizzati  e  dei  beni  mobili   e   immobili 
confiscati alla criminalita' organizzata assegnati ai  suddetti  enti 
del Terzo settore  e  da  questi  utilizzati  esclusivamente  per  lo 
svolgimento  di  attivita'  di  cui  all'art.  5  con  modalita'  non 
commerciali.  Per  le  suddette  erogazioni  non  si   applicano   le 
disposizioni di cui  all'articolo  83  ne'  le  agevolazioni  fiscali 
previste a titolo di deduzione o di detrazione di  imposta  da  altre 
disposizioni di legge. 
  2.  Il  credito  d'imposta  spettante  ai  sensi  del  comma  1  e' 
riconosciuto alle persone fisiche e agli  enti  non  commerciali  nei 
limiti del 15  per  cento  del  reddito  imponibile  ed  ai  soggetti 
titolari di reddito d'impresa nei limiti del 5 per mille  dei  ricavi 
annui. Il credito d'imposta e' ripartito in tre quote annuali di pari 
importo. 
  3. ((Per i soggetti titolari di reddito d'impresa, ferma restando)) 
la ripartizione in tre quote annuali  di  pari  importo,  il  credito 
d'imposta di cui ai commi 1 e 2 e' utilizzabile tramite compensazione 
ai sensi dell'articolo 17 del decreto legislativo 9 luglio  1997,  n. 
241, e non rileva ai fini delle imposte sui  redditi  e  dell'imposta 
regionale sulle attivita' produttive. 
  4. Al  credito  d'imposta  di  cui  al  presente  articolo  non  si 
applicano i limiti di cui all'articolo 1, comma 53,  della  legge  24 
dicembre 2007, n. 244, e  di  cui  all'articolo  34  della  legge  23 
dicembre 2000, n. 388. 
  5. I soggetti beneficiari delle erogazioni liberali di cui al comma 
1 del presente articolo effettuate per la realizzazione di interventi 

 
 
 
di manutenzione, protezione e restauro dei  beni  stessi,  comunicano 
trimestralmente al Ministero del lavoro  e  delle  politiche  sociali 
l'ammontare delle  erogazioni  liberali  ricevute  nel  trimestre  di 
riferimento; provvedono altresi' a  dare  pubblica  comunicazione  di 
tale ammontare, nonche'  della  destinazione  e  dell'utilizzo  delle 
erogazioni  stesse,  tramite  il  proprio  sito  web   istituzionale, 
nell'ambito di una pagina dedicata e facilmente individuabile,  e  in 
un apposito portale,  gestito  dal  medesimo  Ministero,  in  cui  ai 
soggetti destinatari delle erogazioni liberali sono  associate  tutte 
le informazioni relative allo stato di conservazione  del  bene,  gli 
interventi di ristrutturazione o  riqualificazione  eventualmente  in 
atto,  i  fondi  pubblici  assegnati  per  l'anno  in  corso,  l'ente 
responsabile  del  bene,  nonche'  le  informazioni   relative   alla 
fruizione,  ((...)),  per  l'esercizio   delle   attivita'   di   cui 
all'articolo 5. 
  6. Sono fatte salve  le  disposizioni  del  Codice  in  materia  di 
protezione dei dati personali,  di  cui  al  decreto  legislativo  30 
giugno 2003, n. 196. 
  7. Con decreto del Ministro del lavoro e delle  politiche  sociali, 
di concerto con il Ministro dell'interno, il Ministro dell'economia e 
delle finanze e il Ministro dei beni e delle  attivita'  culturali  e 
del turismo, emanato ai sensi dell'articolo 17, comma 3  della  legge 
23 agosto 1988 n. 400, sono individuate le  modalita'  di  attuazione 
delle  agevolazioni  previste  dal  presente  articolo,  comprese  le 
procedure per l'approvazione dei progetti di recupero finanziabili. 

                               Art. 82 

    Disposizioni in materia di imposte indirette e tributi locali 

  1. Le disposizioni del presente articolo si applicano agli enti del 
Terzo settore comprese le cooperative sociali ed escluse  le  imprese 
sociali costituite in forma di societa', ((salvo quanto  previsto  ai 
commi 3, 4 e 6)). 
  2. Non sono soggetti all'imposta sulle successioni  e  donazioni  e 
alle imposte ipotecaria e catastale i trasferimenti a titolo gratuito 
effettuati a favore degli enti di cui al comma 1 utilizzati ai  sensi 
dell'articolo 8, comma 1. 
  3. Agli atti costitutivi e alle modifiche statutarie,  comprese  le 
operazioni di fusione, scissione o trasformazione poste in essere  da 
enti del Terzo settore di cui al comma 1,  le  imposte  di  registro, 
ipotecaria e catastale si applicano in  misura  fissa.  Le  modifiche 
statutarie di cui al periodo precedente sono esenti  dall'imposta  di 
registro se hanno lo  scopo  di  adeguare  gli  atti  a  modifiche  o 
integrazioni normative. ((Per  tutti  gli  enti  del  Terzo  settore, 
comprese le imprese sociali, l'imposta  di  registro  si  applica  in 
misura fissa agli atti, ai contratti, alle convenzioni e a ogni altro 

 
 
 
documento relativo  alle  attivita'  di  interesse  generale  di  cui 
all'articolo  5  svolte  in  base  ad  accreditamento,  contratto   o 
convenzione con le amministrazioni pubbliche di cui  all'articolo  1, 
comma 2, del decreto legislativo 30 marzo 2001, n. 165, con  l'Unione 
europea,  con  amministrazioni  pubbliche  straniere  o   con   altri 
organismi pubblici di diritto internazionale)). Gli atti  costitutivi 
e  quelli   connessi   allo   svolgimento   delle   attivita'   delle 
organizzazioni di volontariato sono esenti dall'imposta di registro. 
  4. Le imposte di registro, ipotecaria e catastale si  applicano  in 
misura  fissa  per  gli  atti  traslativi  a  titolo  oneroso   della 
proprieta' di beni immobili e per gli atti traslativi o  costituitivi 
di diritti reali immobiliari di godimento a favore di tutti gli  enti 
del Terzo settore di cui al comma 1, incluse le  imprese  sociali,  a 
condizione che i beni siano  direttamente  utilizzati,  entro  cinque 
anni  dal  trasferimento,   in   diretta   attuazione   degli   scopi 
istituzionali  o   dell'oggetto   sociale   e   che   l'ente   renda, 
contestualmente alla stipula dell'atto, apposita dichiarazione in tal 
senso. In caso  di  dichiarazione  mendace  o  di  mancata  effettiva 
utilizzazione  del   bene   in   diretta   attuazione   degli   scopi 
istituzionali o  dell'oggetto  sociale,  e'  dovuta  l'imposta  nella 
misura ordinaria, nonche' la sanzione amministrativa pari al  30  per 
cento dell'imposta dovuta oltre agli  interessi  di  mora  decorrenti 
dalla data in cui l'imposta avrebbe dovuto essere versata. 
  5. Gli atti, i documenti, le istanze, i contratti, nonche' le copie 
anche se dichiarate conformi, gli  estratti,  le  certificazioni,  le 
dichiarazioni, le attestazioni e  ogni  altro  documento  cartaceo  o 
informatico in qualunque modo denominato posti in essere o  richiesti 
dagli enti di cui al comma 1 sono esenti dall'imposta di bollo. 
  ((5-bis. I prodotti finanziari, i conti correnti e  i  libretti  di 
risparmio detenuti all'estero dai soggetti di cui  al  comma  1  sono 
esenti dall'imposta sul valore dei prodotti finanziari esteri, di cui 
al comma 18 dell'articolo 19 del decreto-legge 6  dicembre  2011,  n. 
201, convertito, con modificazioni, dalla legge 22 dicembre 2011,  n. 
214)). 
  6. Gli immobili posseduti e utilizzati dagli enti  non  commerciali 
del  Terzo  settore  di  cui  all'articolo  79,  comma  5,  destinati 
esclusivamente allo svolgimento con  modalita'  non  commerciali,  di 
attivita'  assistenziali,  previdenziali,   sanitarie,   di   ricerca 
scientifica, didattiche, ricettive, culturali, ricreative e sportive, 
nonche' delle attivita' di cui all'articolo 16, comma 1, lettera  a), 
della  legge  20  maggio  1985,  n.  222,  sono  esenti  dall'imposta 
municipale propria e dal tributo  per  i  servizi  indivisibili  alle 
condizioni e nei limiti previsti dall'articolo 7,  comma  1,  lettera 
i), del decreto legislativo 30 dicembre 1992, n.  504,  dall'articolo 
9, comma 8, secondo periodo, del decreto legislativo 14  marzo  2011, 
n. 23, dall'articolo 91-bis del decreto-legge 24 gennaio 2012, n.  1, 
convertito, con modificazioni, dalla legge 24 marzo 2012,  n.  27,  e 
dall'articolo 1, comma 3, del decreto-legge  6  marzo  2014,  n.  16, 

convertito, con modificazioni, dalla legge 2 maggio 2014,  n.  68,  e 
relative disposizioni di attuazione. 
  7. Per i tributi diversi  dall'imposta  municipale  propria  e  dal 
tributo per i servizi indivisibili, per  i  quali  restano  ferme  le 
disposizioni di cui al comma 6, i  comuni,  le  province,  le  citta' 
metropolitane e le regioni possono  deliberare  nei  confronti  degli 
enti del  Terzo  settore  che  non  hanno  per  oggetto  esclusivo  o 
principale  l'esercizio  di  attivita'  commerciale  la  riduzione  o 
l'esenzione dal pagamento  dei  tributi  di  loro  pertinenza  e  dai 
connessi adempimenti. 
  8. Le regioni e le Provincie autonome di Trento e  Bolzano  possono 
disporre nei confronti degli enti di cui  al  comma  1  del  presente 
articolo la riduzione  o  l'esenzione  dall'imposta  regionale  sulle 
attivita' produttive di cui decreto legislativo 15 dicembre 1997,  n. 
446,  nel  rispetto  della  normativa  dell'Unione  europea  e  degli 
orientamenti della Corte di giustizia dell'Unione europea. 
  9. L'imposta sugli intrattenimenti non e' dovuta per  le  attivita' 
indicate nella tariffa  allegata  al  decreto  del  Presidente  della 
Repubblica 26 ottobre 1972, n. 640, svolte dagli enti di cui al comma 
1  del  presente  articolo  occasionalmente  o  in  concomitanza   di 
celebrazioni, ricorrenze o campagne di sensibilizzazione. L'esenzione 
spetta a condizione che dell'attivita' sia data comunicazione,  prima 
dell'inizio di ciascuna  manifestazione,  al  concessionario  di  cui 
all'articolo 17  del  decreto  del  Presidente  della  Repubblica  26 
ottobre 1972, n. 640. 
  10. Gli atti e i provvedimenti relativi agli enti di cui al comma 1 
del presente articolo  sono  esenti  dalle  tasse  sulle  concessioni 
governative di cui al decreto  del  Presidente  della  Repubblica  26 
ottobre 1972, n. 641. 

                               Art. 83 

           Detrazioni e deduzioni per erogazioni liberali 

  1. Dall'imposta lorda sul reddito delle persone fisiche  si  detrae 
un  importo  pari  al  30  per  cento  degli  oneri   sostenuti   dal 
contribuente per le erogazioni liberali  in  denaro  o  in  natura  a 
favore degli ((enti del Terzo settore di cui all'articolo  82,  comma 
1)), per un importo complessivo  in  ciascun  periodo  d'imposta  non 
superiore a 30.000 euro. L'importo di cui al  precedente  periodo  e' 
elevato al 35 per  cento  degli  oneri  sostenuti  dal  contribuente, 
qualora l'erogazione liberale  sia  a  favore  di  organizzazioni  di 
volontariato. La detrazione e' consentita, per le erogazioni liberali 
in denaro, a condizione che il versamento sia eseguito tramite banche 
o uffici postali ovvero mediante altri sistemi di pagamento  previsti 
dall'articolo 23 del decreto legislativo 9 luglio 1997, n. 241. 
  2. Le liberalita' in denaro o in  natura  erogate  a  favore  degli 

 
 
 
((enti del Terzo settore  di  cui  all'articolo  82,  comma  1)),  da 
persone  fisiche,  enti  e  societa'  sono  deducibili  dal   reddito 
complessivo netto del soggetto erogatore nel limite del 10 per  cento 
del reddito  complessivo  dichiarato.  ((L'eventuale  eccedenza  puo' 
essere computata  in  aumento  dell'importo  deducibile  dal  reddito 
complessivo dei periodi  di  imposta  successivi,  ma  non  oltre  il 
quarto, fino a concorrenza del suo ammontare)). Con apposito  decreto 
del Ministro del lavoro e delle politiche sociali, di concerto con il 
Ministro dell'economia e delle finanze, sono individuate le tipologie 
dei beni in natura che danno diritto alla detrazione o alla deduzione 
d'imposta e sono stabiliti i criteri e le modalita' di valorizzazione 
delle liberalita' di cui ai commi 1 e 2. 
  ((3.  Le  disposizioni  del  presente  articolo  si   applicano   a 
condizione che le liberalita'  ricevute  siano  utilizzate  ai  sensi 
dell'articolo 8, comma 1)). 
  4. Ferma restando la non cumulabilita' delle agevolazioni di cui ai 
commi 1 e 2, i soggetti che effettuano erogazioni liberali  ai  sensi 
del presente articolo non possono  cumulare  la  detraibilita'  e  la 
deducibilita' con altra agevolazione fiscale  prevista  a  titolo  di 
detrazione o di deduzione di imposta da altre disposizioni di legge a 
fronte delle medesime erogazioni. 
  5. Dall'imposta lorda si detrae un importo pari al 19 per cento dei 
contributi associativi per un importo  non  superiore  a  1.300  euro 
versati  dai  soci  alle  societa'  di  mutuo  soccorso  che  operano 
esclusivamente nei settori di  cui  all'articolo  1  della  legge  15 
aprile 1886, n. 3818, al fine di assicurare ai soci un  sussidio  nei 
casi di malattia, di impotenza al lavoro o di vecchiaia,  ovvero,  in 
caso di decesso, un aiuto alle loro famiglie. 
  6. ((COMMA ABROGATO DAL D.L. 21 GIUGNO 2022, N. 73, CONVERTITO  CON 
MODIFICAZIONI DALLA L. 4 AGOSTO 2022, N. 122)). 

Disposizioni sulle organizzazioni di volontariato e sulle associazioni di promozione sociale 

Capo II  

                               Art. 84 

 
 
 
 
 
 
 
 
Regime fiscale delle organizzazioni  di  volontariato  e  degli  enti 
                            filantropici 

  1. Non si considerano commerciali,  oltre  alle  attivita'  di  cui 
all'articolo 79, commi 2, 3 e 4,  le  seguenti  attivita'  effettuate 
dalle organizzazioni di volontariato  e  svolte  senza  l'impiego  di 
mezzi organizzati professionalmente per fini di concorrenzialita' sul 
mercato: 
    a) attivita' di vendita di  beni  acquisiti  da  terzi  a  titolo 
gratuito a fini di sovvenzione,  a  condizione  che  la  vendita  sia 
curata direttamente dall'organizzazione senza alcun intermediario; 
    b) cessione di beni prodotti  dagli  assistiti  e  dai  volontari 
sempreche'  la  vendita  dei   prodotti   sia   curata   direttamente 
dall'organizzazione di volontariato senza alcun intermediario; 
    c)  attivita'  di  somministrazione  di  alimenti  e  bevande  in 
occasione  di  raduni,  manifestazioni,  celebrazioni  e   simili   a 
carattere occasionale. 
  ((2. I redditi degli immobili,  destinati  in  via  esclusiva  allo 
svolgimento   di   attivita'   non   commerciale   da   parte   delle 
organizzazioni di volontariato, sono esenti dall'imposta sul  reddito 
delle societa')). 
  ((2-bis. La disposizione di cui al comma 2 si  applica  anche  agli 
enti filantropici)). 

                               Art. 85 

Regime fiscale delle associazioni di  promozione  sociale  ((e  delle 
                    societa' di mutuo soccorso)) 

  1.  Non  si  considerano  commerciali  le  attivita'  svolte  dalle 
associazioni di promozione sociale in diretta attuazione degli  scopi 
istituzionali effettuate verso pagamento di  corrispettivi  specifici 
nei confronti ((degli iscritti, dei propri associati e dei  familiari 
conviventi degli stessi, di altre associazioni di promozione  sociale 
che svolgono la medesima attivita' e che per legge, regolamento, atto 
costitutivo o statuto fanno parte di un'unica organizzazione locale o 
nazionale, dei rispettivi associati o iscritti e dei tesserati  dalle 
rispettive organizzazioni nazionali)), nonche' nei confronti di  enti 
composti in misura non inferiore al settanta  percento  da  enti  del 
Terzo settore ai sensi dell'articolo 5, comma 1, lettera m). 
  2. Non si considerano, altresi', commerciali, ai fini delle imposte 
sui redditi, le cessioni  anche  a  terzi  di  proprie  pubblicazioni 
cedute prevalentemente agli associati e ai familiari conviventi degli 
stessi verso pagamento di corrispettivi specifici in attuazione degli 
scopi istituzionali. 
  3. In deroga a quanto  previsto  dai  commi  1  e  2  del  presente 
articolo si considerano comunque commerciali, ai fini  delle  imposte 

 
 
 
 
sui redditi, le cessioni di beni nuovi prodotti per  la  vendita,  le 
somministrazioni di pasti,  le  erogazioni  di  acqua,  gas,  energia 
elettrica e vapore,  le  prestazioni  alberghiere,  di  alloggio,  di 
trasporto e di deposito  e  le  prestazioni  di  servizi  portuali  e 
aeroportuali nonche' le prestazioni effettuate  nell'esercizio  delle 
seguenti attivita': 
    a) gestione di spacci aziendali e di mense; 
    b) organizzazione di viaggi e soggiorni turistici; 
    c) gestione di fiere ed esposizioni a carattere commerciale; 
    d) pubblicita' commerciale; 
    e) telecomunicazioni e radiodiffusioni circolari. 
  4. Per le associazioni di promozione  sociale  ricomprese  tra  gli 
enti di cui all'articolo 3, comma  6,  lettera  e),  della  legge  25 
agosto  1991,  n.  287,  iscritte  nell'apposito  registro,  le   cui 
finalita'   assistenziali   siano    riconosciute    dal    Ministero 
dell'interno, non si considera in ogni  caso  commerciale,  anche  se 
effettuata a fronte del  pagamento  di  corrispettivi  specifici,  la 
somministrazione di alimenti o bevande effettuata presso le  sedi  in 
cui  viene  svolta  l'attivita'  istituzionale  da  bar  e   esercizi 
similari, nonche' l'organizzazione di viaggi e  soggiorni  turistici, 
sempre che vengano soddisfatte le seguenti condizioni: 
    a) tale attivita' sia strettamente complementare a quelle  svolte 
in diretta attuazione degli scopi istituzionali e sia effettuata  nei 
confronti ((degli stessi soggetti indicati al comma 1)); 
    b) per lo svolgimento di tale attivita'  non  ci  si  avvalga  di 
alcuno  strumento  pubblicitario  o   comunque   di   diffusione   di 
informazioni a soggetti terzi, ((diversi  dai  soggetti  indicati  al 
comma 1)). 
  5. Le  quote  e  i  contributi  corrisposti  alle  associazioni  di 
promozione sociale di cui al presente articolo  non  concorrono  alla 
formazione  della  base  imponibile,  ai  fini   dell'imposta   sugli 
intrattenimenti. 
  6. Non si considerano commerciali le attivita' di vendita  di  beni 
acquisiti da terzi  a  titolo  gratuito  a  fini  di  sovvenzione,  a 
condizione che la vendita sia curata direttamente dall'organizzazione 
senza alcun intermediario e  sia  svolta  senza  l'impiego  di  mezzi 
organizzati  professionalmente  per  fini  di  concorrenzialita'  sul 
mercato. 
  ((7. I redditi degli immobili,  destinati  in  via  esclusiva  allo 
svolgimento di attivita' non commerciale da parte delle  associazioni 
di promozione sociale, sono esenti  dall'imposta  sul  reddito  delle 
societa')). 
  ((7-bis. Le disposizioni  del  comma  1  si  applicano  anche  alle 
societa' di mutuo soccorso)). 

                               Art. 86 

Regime  forfetario  per  le  attivita'   commerciali   svolte   dalle 

 
  associazioni  di  promozione  sociale  e  dalle  organizzazioni  di 
  volontariato 
  1.  Le  organizzazioni  di  volontariato  e  le   associazioni   di 
promozione sociale possono applicare,  in  relazione  alle  attivita' 
commerciali svolte, il regime forfetario di cui al presente  articolo 
se  nel  periodo  d'imposta  precedente   hanno   percepito   ricavi, 
ragguagliati al periodo d'imposta, non superiori  a  130.000  euro  o 
alla diversa soglia che  dovesse  essere  autorizzata  dal  Consiglio 
dell'Unione europea in sede di rinnovo della decisione in scadenza al 
31 dicembre 2019 o alla soglia che sara' eventualmente armonizzata in 
sede europea. Fino al sopraggiungere della predetta autorizzazione si 
applica  la  misura  speciale  di  deroga  rilasciata  dal  Consiglio 
dell'Unione  europea  ai  sensi  dell'articolo  395  della  direttiva 
2006/112/CE. 
  2.  Le  organizzazioni  di  volontariato  e  le   associazioni   di 
promozione  sociale   possono   avvalersi   del   regime   forfetario 
comunicando nella dichiarazione annuale  o,  nella  dichiarazione  di 
inizio di attivita' di cui all'articolo 35 del decreto del Presidente 
della Repubblica 26 ottobre 1972, n. 633, di presumere la sussistenza 
dei requisiti di cui al comma 1 del presente articolo. 
  3. Le  organizzazioni  di  volontariato  che  applicano  il  regime 
forfetario determinano il reddito imponibile applicando all'ammontare 
dei ricavi percepiti nei limiti di cui al comma 1 un coefficiente  di 
redditivita' pari all'1 per  cento.  Le  associazioni  di  promozione 
sociale che applicano il regime  forfetario  determinano  il  reddito 
imponibile applicando all'ammontare dei ricavi percepiti  nei  limiti 
di cui al comma 1 un coefficiente  di  redditivita'  pari  al  3  per 
cento. 
  4. Qualora sia esercitata l'opzione per il regime forfetario di cui 
ai commi precedenti si applica  il  comma  5  e  6  dell'articolo  80 
considerando quale reddito dal  quale  computare  in  diminuzione  le 
perdite quello determinato ai sensi del comma 3. 
  5. Fermo restando l'obbligo di conservare, ai  sensi  dell'articolo 
22 del decreto del Presidente della Repubblica 29 settembre 1973,  n. 
600,  i  documenti  ricevuti  ed   emessi,   le   organizzazioni   di 
volontariato e le associazioni di promozione sociale che applicano il 
regime forfetario sono esonerati dagli obblighi di registrazione e di 
tenuta delle scritture contabili. La  dichiarazione  dei  redditi  e' 
presentata nei termini e con le modalita' definiti nel regolamento di 
cui al decreto del Presidente della Repubblica  22  luglio  1998,  n. 
322. 
  6.  Le  organizzazioni  di  volontariato  e  le   associazioni   di 
promozione sociale che applicano il regime forfetario non sono tenuti 
a operare le ritenute alla fonte di cui al titolo III del decreto del 
Presidente della Repubblica 29  settembre  1973,  n.  600;  tuttavia, 
nella dichiarazione dei redditi, i medesimi contribuenti indicano  il 
codice fiscale del percettore dei redditi per i  quali  all'atto  del 
pagamento degli stessi non e' stata operata la ritenuta e l'ammontare 

dei redditi stessi. 
  7. Ai fini dell'imposta sul valore aggiunto, le  organizzazioni  di 
volontariato e le associazioni di promozione sociale che applicano il 
regime forfetario: 
    a) non esercitano la rivalsa dell'imposta di cui all'articolo  18 
del decreto del Presidente della Repubblica 26 ottobre 1972, n.  633, 
per le operazioni nazionali; 
    b) applicano alle cessioni di  beni  intracomunitarie  l'articolo 
41,  comma  2-bis,  del  decreto-legge  30  agosto  1993,   n.   331, 
convertito, con modificazioni, dalla legge 29 ottobre 1993, n. 427; 
    c) applicano agli acquisti di beni intracomunitari l'articolo 38, 
comma 5, lettera c),  del  decreto-legge  30  agosto  1993,  n.  331, 
convertito, con modificazioni, dalla legge 29 ottobre 1993, n. 427; 
    d) applicano alle prestazioni di servizi ricevute da soggetti non 
residenti o rese ai  medesimi  gli  articoli  7-ter  e  seguenti  del 
decreto del Presidente della Repubblica 26 ottobre 1972, n. 633; 
    e)  applicano  alle  importazioni,  alle  esportazioni   e   alle 
operazioni ad esse assimilate le disposizioni di cui al  decreto  del 
Presidente della Repubblica 26 ottobre 1972, n. 633,  ferma  restando 
l'impossibilita' di avvalersi  della  facolta'  di  acquistare  senza 
applicazione dell'imposta ai sensi dell'articolo 8, comma 1,  lettera 
c), e comma 2, del decreto del Presidente della Repubblica 26 ottobre 
1972, n. 633. 
  Per le operazioni di cui al presente  comma  le  organizzazioni  di 
volontariato e le associazioni di promozione sociale che applicano il 
regime forfettario non hanno diritto alla detrazione dell'imposta sul 
valore aggiunto assolta, dovuta o addebitata sugli acquisti ai  sensi 
degli articoli  19  e  seguenti  del  decreto  del  Presidente  della 
Repubblica 26 ottobre 1972, n. 633. 
  8.  Salvo  quanto  disposto  dal  comma  9,  le  organizzazioni  di 
volontariato e le associazioni di promozione sociale che applicano il 
regime forfetario sono  esonerati  dal  versamento  dell'imposta  sul 
valore aggiunto e da tutti gli altri obblighi  previsti  dal  decreto 
del Presidente della Repubblica 26 ottobre 1972, n. 633, ad eccezione 
degli obblighi di numerazione e di  conservazione  delle  fatture  di 
acquisto  e  delle   bollette   doganali,   di   certificazione   dei 
corrispettivi e di conservazione dei relativi documenti. Resta  fermo 
l'esonero dall'obbligo di certificazione di cui  all'articolo  2  del 
regolamento di cui al decreto  del  Presidente  della  Repubblica  21 
dicembre 1996, n. 696 e successive modificazioni. 
  9.  Le  organizzazioni  di  volontariato  e  le   associazioni   di 
promozione  sociale  che  applicano  il  regime  forfetario,  per  le 
operazioni per le quali risultano debitori dell'imposta, emettono  la 
fattura o  la  integrano  con  l'indicazione  dell'aliquota  e  della 
relativa imposta e versano l'imposta entro  il  giorno  16  del  mese 
successivo a quello di effettuazione delle operazioni. 
  10.  Il  passaggio   dalle   regole   ordinarie   di   applicazione 
dell'imposta sul valore aggiunto al  regime  forfetario  comporta  la 

rettifica della  detrazione  di  cui  ((all'articolo  19-bis.2))  del 
decreto del Presidente della Repubblica 26 ottobre 1972, n.  633,  da 
operarsi  nella  dichiarazione  dell'ultimo  periodo   d'imposta   di 
applicazione delle regole ordinarie. In caso di passaggio, anche  per 
opzione, dal regime  forfetario  alle  regole  ordinarie  e'  operata 
un'analoga rettifica della detrazione nella dichiarazione  del  primo 
periodo d'imposta di applicazione delle regole ordinarie. 
  11. Nell'ultima liquidazione relativa al periodo d'imposta  in  cui 
e'  applicata  l'imposta  sul  valore  aggiunto  e'  computata  anche 
l'imposta relativa alle operazioni, per le quali  non  si  e'  ancora 
verificata l'esigibilita',  di  cui  all'articolo  6,  comma  5,  del 
decreto del Presidente della Repubblica 26 ottobre  1972,  n.  633  e 
all'articolo  32-bis  del  decreto-legge  22  giugno  2012,  n.   83, 
convertito, con modificazioni, dalla legge 7  agosto  2012,  n.  134. 
Nella stessa liquidazione puo'  essere  esercitato,  ai  sensi  degli 
articoli 19 e  seguenti  del  citato  decreto  del  Presidente  della 
Repubblica n. 633 del 1972, il diritto alla  detrazione  dell'imposta 
relativa  alle  operazioni  di   acquisto   effettuate   in   vigenza 
dell'opzione di cui all'articolo 32-bis del citato  decreto-legge  n. 
83 del 2012, i cui corrispettivi non sono stati ancora pagati. 
  12. L'eccedenza detraibile emergente dalla dichiarazione presentata 
dalle organizzazioni di volontariato  e  associazioni  di  promozione 
sociale che  applicano  il  regime  forfetario,  relativa  all'ultimo 
periodo d'imposta in cui l'imposta sul valore aggiunto  e'  applicata 
nei modi ordinari, puo' essere chiesta a rimborso ovvero puo'  essere 
utilizzata in compensazione ai sensi  dell'articolo  17  del  decreto 
legislativo 9 luglio 1997, n. 241. 
  13.  Le  organizzazioni  di  volontariato  e  le  associazioni   di 
promozione sociale che applicano il regime forfetario possono  optare 
per l'applicazione dell'imposta sul valore aggiunto nei modi ordinari 
di cui al decreto del Presidente della Repubblica 26 ottobre 1972, n. 
633 e delle imposte sul reddito nei modi ordinari ovvero in quelli di 
cui all'articolo 80. L'opzione, valida per  almeno  un  triennio,  e' 
comunicata  con  la  prima  dichiarazione   annuale   da   presentare 
successivamente alla scelta operata. Trascorso il periodo  minimo  di 
permanenza nel regime ordinario, l'opzione resta valida  per  ciascun 
periodo d'imposta successivo,  fino  a  quando  permane  la  concreta 
applicazione della scelta operata. 
  14. Il regime forfetario cessa di avere applicazione a partire  dal 
periodo d'imposta successivo a quello in cui viene meno taluna  delle 
condizioni di cui al comma 1. 
  15. Nel caso di passaggio  da  un  periodo  d'imposta  soggetto  al 
regime forfetario a un periodo d'imposta soggetto al regime ordinario 
ovvero a quello di cui all'articolo 80, al fine di  evitare  salti  o 
duplicazioni di imposizione, i ricavi che, in base  alle  regole  del 
regime forfetario, hanno gia'  concorso  a  formare  il  reddito  non 
assumono  rilevanza  nella  determinazione  del  reddito  degli  anni 
successivi ancorche' di  competenza  di  tali  periodi;  viceversa  i 

ricavi che, ancorche' di competenza del periodo in cui il reddito  e' 
stato determinato in base alle  regole  del  regime  forfetario,  non 
hanno concorso a formare il reddito imponibile del  periodo  assumono 
rilevanza nei periodi di imposta successivi nel corso  dei  quali  si 
verificano   i   presupposti   previsti   dal   regime    forfetario. 
Corrispondenti  criteri  si  applicano  per  l'ipotesi   inversa   di 
passaggio dal regime ordinario ovvero da quello di  cui  all'articolo 
80 a quello forfetario. Nel  caso  di  passaggio  da  un  periodo  di 
imposta soggetto  al  regime  forfetario  a  un  periodo  di  imposta 
soggetto a un diverso  regime,  i  costi  sostenuti  nel  periodo  di 
applicazione del  regime  forfetario  non  assumono  rilevanza  nella 
determinazione  del  reddito  degli  anni  successivi.  Nel  caso  di 
cessione, successivamente all'uscita dal regime forfetario,  di  beni 
strumentali acquisiti in esercizi precedenti a quello da cui  decorre 
il regime forfetario, ai fini del calcolo dell'eventuale  plusvalenza 
o minusvalenza determinata, rispettivamente, ai sensi degli  articoli 
86 e 101 del testo unico delle imposte  sui  redditi,  approvato  con 
decreto del Presidente della Repubblica 22 dicembre 1986, n. 917,  si 
assume come  costo  non  ammortizzato  quello  risultante  alla  fine 
dell'esercizio precedente a quello dal quale decorre il regime. Se la 
cessione concerne beni strumentali acquisiti  nel  corso  del  regime 
forfetario, si assume come costo  non  ammortizzabile  il  prezzo  di 
acquisto. 
  16.  Le  organizzazioni  di  volontariato  e  le  associazioni   di 
promozione sociale che applicano il regime  forfetario  sono  escluse 
dall'applicazione degli studi di settore di cui  all'articolo  62-bis 
del  decreto-legge  30  agosto  1993,   n.   331,   convertito,   con 
modificazioni, dalla legge 29 ottobre 1993, n. 427 e dei parametri di 
cui all'articolo 3, comma 184, della legge 28 dicembre 1995, n.  549, 
nonche' degli indici sintetici di affidabilita' di  cui  all'articolo 
9-bis del  decreto-legge  24  aprile  2017,  n.  50  convertito,  con 
modificazioni, dall'articolo 1, comma 1 della legge 21  giugno  2017, 
n. 96. 

Capo III  

Delle scritture contabili 

 
 
 
 
 
 
                               Art. 87 

Tenuta e conservazione delle scritture contabili degli Enti del terzo 
                               settore 

  1. Gli enti del Terzo settore non commerciali di  cui  all'articolo 
79,  comma  5,  che  non  applicano  il  regime  forfetario  di   cui 
all'articolo 86, a pena di decadenza dai benefici  fiscali  per  esse 
previsti, devono: 
    a) in relazione all'attivita' complessivamente  svolta,  redigere 
scritture contabili cronologiche e sistematiche atte ad esprimere con 
compiutezza e analiticita' le operazioni  poste  in  essere  in  ogni 
periodo di gestione, e rappresentare adeguatamente  nel  bilancio  di 
cui all'articolo 13 distintamente le attivita' indicate  all'articolo 
6 da quelle di cui all'articolo  5,  con  obbligo  di  conservare  le 
stesse scritture e la relativa  documentazione  per  un  periodo  non 
inferiore quello indicato dall'articolo 22 del decreto del Presidente 
della Repubblica 29 settembre 1973, n. 600; 
    b) in relazione alle attivita' svolte con modalita'  commerciali, 
((di cui agli articoli 5, 6 e  7)),  tenere  le  scritture  contabili 
previste dalle disposizioni di cui all'articolo 18  del  decreto  del 
Presidente della Repubblica 29 settembre 1973, n. 600,  anche  al  di 
fuori dei limiti  quantitativi  previsti  al  comma  1  del  medesimo 
articolo. 
  2. Gli obblighi di cui al  comma  1,  lettera  a),  si  considerano 
assolti anche qualora la contabilita' consti del libro giornale e del 
libro degli inventari, tenuti in conformita' alle disposizioni di cui 
agli articoli 2216 e 2217 del codice civile. 
  3. I soggetti di cui al comma 1 che nell'esercizio delle  attivita' 
di cui agli articoli 5 e 6 non abbiano conseguito in un anno proventi 
di ammontare superiore all'importo stabilito dall'articolo 13,  comma 
2 possono tenere per l'anno  successivo,  in  luogo  delle  scritture 
contabili previste al primo comma, lettera a), il rendiconto di cassa 
di cui all'articolo 13, comma 2. 
  4. In relazione all'attivita' commerciale esercitata, gli enti  del 
Terzo settore non commerciali di cui all'articolo 79, comma 5,  hanno 
l'obbligo di tenere la contabilita' separata. 
  5. Fatta salva l'applicazione dell'articolo 86, commi 5  e  8  ,  e 
fermi restando gli obblighi previsti dal titolo secondo  del  decreto 
del Presidente della Repubblica 26 ottobre 1972, n. 633, gli enti del 
Terzo settore non  commerciali  di  cui  all'articolo  79,  comma  5, 
limitatamente alle attivita' non commerciali di cui agli articoli 5 e 
6, non sono soggetti all'obbligo di certificazione dei  corrispettivi 
mediante ricevuta o scontrino fiscale ((ne'  agli  obblighi  previsti 
dall'articolo 2 del decreto legislativo 5 agosto  2015,  n.  127,  in 
materia di trasmissione telematica dei dati dei corrispettivi)). 
  6. Gli enti del Terzo settore non commerciali di  cui  all'articolo 

 
 
 
79, comma 5,  che  effettuano  raccolte  pubbliche  di  fondi  devono 
inserire all'interno del bilancio redatto ai sensi  dell'articolo  13 
un rendiconto specifico redatto ai sensi del  comma  3  dell'articolo 
48, tenuto e conservato ai sensi dell'articolo  22  del  decreto  del 
Presidente della Repubblica 29 settembre  1973,  n.  600,  dal  quale 
devono risultare, anche a mezzo di  una  relazione  illustrativa,  in 
modo chiaro e trasparente, le entrate e le spese relative a  ciascuna 
delle celebrazioni, ricorrenze o campagne di sensibilizzazione di cui 
all'articolo 79, comma 4, lettera a). Il presente  comma  si  applica 
anche ai soggetti che si  avvalgono  del  regime  forfetario  di  cui 
all'articolo 86. 
  7. Entro tre mesi dal momento in cui si verificano i presupposti di 
cui all'articolo 79, comma 5, ai fini della qualificazione  dell'ente 
del Terzo settore come ente commerciale, tutti i beni  facenti  parte 
del  patrimonio  dovranno  essere  compresi  nell'inventario  di  cui 
all'articolo 15  del  decreto  del  Presidente  della  Repubblica  29 
settembre 1973, n. 600, con l'obbligo per il predetto ente di  tenere 
le scritture contabili di cui agli articoli 14, 15, 16  del  medesimo 
decreto  del  Presidente  della  Repubblica  n.  600  del  1973.   Le 
registrazioni nelle scritture cronologiche delle operazioni  comprese 
dall'inizio del periodo di imposta al momento in cui si verificano  i 
presupposti che determinano  il  mutamento  della  qualifica  di  cui 
all'articolo 79, comma 5, devono  essere  eseguite,  in  deroga  alla 
disciplina ordinaria, entro tre mesi decorrenti dalla sussistenza dei 
suddetti presupposti. 

Capo IV  

Delle disposizioni transitorie e finali 

                               Art. 88 

                            «De minimis» 

  1. Le agevolazioni  di  cui  ((all'articolo  82,  commi  3,  quarto 
periodo, 7 e 8,)) e all'articolo 85, commi 2 e 4,  sono  concesse  ai 
sensi  e  nei  limiti  del  regolamento  (UE)  n.   1407/2013   della 

 
 
 
 
 
 
 
 
 
Commissione, del 18 dicembre 2013,  relativo  all'applicazione  degli 
articoli 107 e 108 del Trattato sul funzionamento dell'Unione europea 
agli aiuti «de minimis», ((del regolamento (UE)  n.  1408/2013  della 
Commissione, del 18 dicembre 2013,  relativo  all'applicazione  degli 
articoli 107 e 108 del Trattato sul funzionamento dell'Unione europea 
agli aiuti 'de minimis' nel settore agricolo, e del regolamento  (UE) 
n.  360/2012  della  Commissione,  del  25  aprile   2012,   relativo 
all'applicazione  degli  articoli  107  e  108   del   Trattato   sul 
funzionamento dell'Unione europea agli  aiuti  di  importanza  minore 
('de minimis')  concessi  alle  imprese  che  forniscono  servizi  di 
interesse economico generale)). 

                               Art. 89 

                       Coordinamento normativo 

  1. Agli enti del Terzo settore di cui all'articolo 79, comma 1, non 
si applicano le seguenti disposizioni: 
    a) l'articolo 143, comma 3, l'articolo 144, commi 2, 5 e 6 e  gli 
articoli 148 e  149  del  testo  unico  delle  imposte  sui  redditi, 
approvato con decreto del Presidente  della  Repubblica  22  dicembre 
1986, n. 917; 
    b) l'articolo 3, commi 1 e 2, del decreto legislativo 31  ottobre 
1990, n. 346 e gli articoli 1, comma 2 e  10,  comma  3  del  decreto 
legislativo 31 ottobre 1990, n. 347; 
    c) la legge 16 dicembre 1991, n. 398. 
  2. Le norme di cui al comma 1, lettera b) continuano ad  applicarsi 
ai trasferimenti a titolo gratuito, non relativi  alle  attivita'  di 
cui  all'articolo  5,  eseguiti  a  favore  dei   soggetti   di   cui 
all'articolo 4, comma 3, iscritti nel Registro  unico  nazionale  del 
Terzo Settore. 
  3. PERIODO SOPPRESSO DAL D.LGS.  3  AGOSTO  2018,  N.  105.  3.  Ai 
soggetti di cui all'articolo 4, comma 3, iscritti nel Registro  unico 
nazionale del Terzo settore gli articoli da 143 a 148 del testo unico 
delle imposte sui redditi, approvato con decreto del Presidente della 
Repubblica 22 dicembre 1986, n. 917, si applicano limitatamente  alle 
attivita' diverse da quelle elencate all'articolo 5, purche' siano in 
possesso dei requisiti qualificanti ivi previsti. 
  ((4. All'articolo 148, comma 3, del testo unico delle  imposte  sui 
redditi, di  cui  al  decreto  del  Presidente  della  Repubblica  22 
dicembre 1986, n. 917, le parole:  'Per  le  associazioni  politiche, 
sindacali  e  di  categoria,  religiose,  assistenziali,   culturali, 
sportive dilettantistiche, di  promozione  sociale  e  di  formazione 
extra-scolastica della persona, nonche' per le strutture  periferiche 
di natura privatistica necessarie agli enti  pubblici  non  economici 
per attuare la funzione di preposto a servizi di pubblico  interesse' 
sono sostituite  dalle  seguenti:  'Per  le  associazioni  politiche, 

 
 
 
sindacali  e  di  categoria,   religiose,   assistenziali,   sportive 
dilettantistiche, nonche' per  le  strutture  periferiche  di  natura 
privatistica necessarie agli enti pubblici non economici per  attuare 
la funzione di preposto a servizi di pubblico interesse')). 
  5. All'articolo 6, del decreto del Presidente della  Repubblica  29 
settembre 1973, n. 601, e' aggiunto, in fine, il seguente comma:  «La 
riduzione non si  applica  agli  enti  iscritti  nel  Registro  Unico 
nazionale del terzo settore. Ai soggetti di cui all'articolo 4, comma 
3, codice del Terzo settore di cui all'articolo 1, comma  2,  lettera 
b), della legge 6 giugno 2016, n. 106, iscritti  nel  Registro  unico 
nazionale del Terzo settore, la riduzione  si  applica  limitatamente 
alle attivita' diverse da quelle elencate all'articolo 5 del medesimo 
decreto legislativo». 
  6. All'articolo 52, comma  1,  del  decreto  del  Presidente  della 
Repubblica  26  ottobre  1972,  n.  633,  le  parole:   «al   decreto 
legislativo 4 dicembre 1997, n. 460» sono sostituite dalle  seguenti: 
«al codice del Terzo settore di cui all'articolo 1, comma 2,  lettera 
b), della legge 6 giugno 2016, n. 106». 
  7. Si intendono  riferite  agli  enti  non  commerciali  del  Terzo 
settore di cui all'articolo 82, comma 1,  le  disposizioni  normative 
vigenti riferite alle ONLUS in quanto compatibili con le disposizioni 
del presente decreto. Al decreto del Presidente della  Repubblica  26 
ottobre 1972, n. 633, sono apportate le seguenti modificazioni: 
    a) all'articolo 3, terzo comma, primo periodo, le parole «di enti 
e  associazioni  che  senza  scopo  di  lucro  perseguono   finalita' 
educative,  culturali,  sportive,  religiose  e   di   assistenza   e 
solidarieta' sociale, nonche' delle organizzazioni non  lucrative  di 
utilita' sociale (ONLUS)» sono sostituite dalle  seguenti:  «di  enti 
del Terzo settore di natura non commerciale»; 
    b) all'articolo 10, primo  comma,  ai  numeri  15),  19),  20)  e 
27-ter), la parola «ONLUS» e' sostituita dalle  seguenti:  «enti  del 
Terzo settore di natura non commerciale» 
  8. All'articolo 1, comma 3, della legge 22 giugno 2016, n. 112,  le 
parole: «organizzazioni non lucrative  di  utilita'  sociale  di  cui 
all'articolo 10, comma 1, del decreto legislativo 4 dicembre 1997, n. 
460,   riconosciute   come   persone    giuridiche,    che    operano 
prevalentemente nel settore della beneficenza  di  cui  al  comma  1, 
lettera a), numero 3), dell'articolo 10  del  decreto  legislativo  4 
dicembre 1997, n. 460, anche ai sensi del comma  2-bis  dello  stesso 
articolo» sono sostituite dalle seguenti: «enti del Terzo settore non 
commerciali,  che   operano   prevalentemente   nel   settore   della 
beneficenza di cui all'articolo 5, comma 1, lettera u)». 
  9. All'articolo 32, comma 7, della legge 11 agosto 2014 n.  125  e' 
aggiunto  in  fine  il  seguente  periodo:  «Le  Organizzazioni   non 
governative di cui al presente comma sono iscritte nel Registro unico 
nazionale del Terzo settore». 
  10. All'articolo 6, comma 9, della legge 22 giugno 2016, n. 112  le 
parole  «le  agevolazioni  di  cui  all'articolo  14,  comma  1,  del 

decreto-legge 14 marzo 2005, n. 35,  convertito,  con  modificazioni, 
dalla legge 14 maggio 2005, n. 80,  e  i  limiti  ivi  indicati  sono 
elevati, rispettivamente, al 20 per  cento  del  reddito  complessivo 
dichiarato e a 100.000 euro»  sono  sostituite  dalle  seguenti:  «le 
agevolazioni previste per le organizzazioni di volontariato ai  sensi 
dell'articolo 83, commi 1 e 2, del codice del Terzo  settore  di  cui 
all'articolo 1, comma 2, lettera b), della legge 6  giugno  2016,  n. 
106». 
  11. Ai soggetti che effettuano erogazioni liberali  agli  enti  del 
Terzo settore non  commerciali  di  cui  all'articolo  79,  comma  5, 
nonche' alle cooperative sociali, non si applicano, per  le  medesime 
erogazioni liberali, le disposizioni di cui  all'articolo  15,  comma 
1.1. e all'articolo 100, comma 2, lettera h), del testo  unico  delle 
imposte sui  redditi  approvato  con  decreto  del  Presidente  della 
Repubblica 22 dicembre 1986, n. 917. 
  12.  La  deducibilita'  dal  reddito  imponibile  delle  erogazioni 
liberali prevista dall'articolo 10, comma 1, lettera  g),  del  testo 
unico delle imposte sui redditi, approvato con decreto del Presidente 
della Repubblica 22 dicembre 1986, n. 917, e' consentita a condizione 
che per le medesime erogazioni il soggetto  erogante  non  usufruisca 
delle detrazioni d'imposta di cui all'articolo  15,  comma  1.1,  del 
medesimo testo unico. 
  13.  La  deducibilita'  dal  reddito  imponibile  delle  erogazioni 
liberali previste dall'articolo 100, comma 2, lettere a)  e  b),  del 
testo unico delle imposte sui  redditi,  approvato  con  decreto  del 
Presidente della Repubblica 22 dicembre 1986, n. 917, e' consentita a 
condizione che  per  le  medesime  erogazioni  liberali  il  soggetto 
erogante non usufruisca delle deduzioni previste dalla lettera h) del 
medesimo articolo 100, comma 2. 
  14.  La  deducibilita'  dal  reddito  imponibile  delle  erogazioni 
liberali previste all'articolo 153, comma 6, lettere  a)  e  b),  del 
testo unico delle imposte sui  redditi,  approvato  con  decreto  del 
Presidente della Repubblica 22 dicembre 1986, n. 917, e' consentita a 
condizione che  per  le  medesime  erogazioni  liberali  il  soggetto 
erogante non usufruisca delle detrazioni d'imposta previste dal comma 
3 del medesimo articolo 153. 
  15. Alle Fondazioni lirico-sinfoniche di cui al decreto legislativo 
29 giugno 1996, n. 367 e di cui alla legge 11 novembre 2003, n.  310, 
e successive modificazioni, iscritte nel Registro unico nazionale del 
Terzo settore, non si applica l'articolo 25,  comma  5  del  suddetto 
decreto legislativo. 
  16.  Alle  associazioni   che   operano   o   che   partecipano   a 
manifestazioni  di  particolare  interesse   storico,   artistico   e 
culturale, legate agli usi ed alle tradizioni delle comunita' locali, 
iscritte nel Registro unico  nazionale  del  Terzo  settore,  non  si 
applica l'articolo 1, commi 185, 186 e 187 della  legge  27  dicembre 
2006, n. 296. 
  17. In attuazione dell'articolo  115  del  decreto  legislativo  22 

gennaio 2004,  n.  42,  il  Ministero  dei  beni  e  delle  attivita' 
culturali e del turismo, le regioni, gli enti locali e gli altri enti 
pubblici possono attivare forme speciali di partenariato con enti del 
Terzo settore che svolgono  le  attivita'  indicate  all'articolo  5, 
comma 1, lettere f), i), k) o z), individuati attraverso le procedure 
semplificate  di  cui  all'articolo  151,  comma   3,   del   decreto 
legislativo 18 aprile  2016,  n.  50,  dirette  alla  prestazione  di 
attivita'  di  valorizzazione   di   beni   culturali   immobili   di 
appartenenza pubblica. 
  18. Le attivita' indicate all'articolo 79, comma 4, lett. a), fermo 
restando il regime di esclusione dall'imposta  sul  valore  aggiunto, 
sono esenti da ogni altro tributo. 
  19. Alla legge 19 agosto 2016, n. 166, sono apportate  le  seguenti 
modificazioni: 
    a) all'articolo 2, comma 1, lettera b), le parole «i soggetti  di 
cui all'articolo 10 del decreto legislativo 4 dicembre 1997, n.  460» 
sono sostituite dalle seguenti:  «gli  enti  del  Terzo  settore  non 
commerciali di cui all'articolo 79, comma 5,  del  codice  del  Terzo 
settore di cui all'articolo 1, comma 2, lettera  b),  della  legge  6 
giugno 2016, n. 106»; 
    b) all'articolo 16, comma 5, lettera  a),  numero  2,  le  parole 
«agli enti pubblici, alle ONLUS e agli enti privati costituiti per il 
perseguimento,  senza  scopo  di  lucro,  di  finalita'   civiche   e 
solidaristiche e che, in attuazione del principio di sussidiarieta' e 
in coerenza con i rispettivi statuti o atti costitutivi, promuovono e 
realizzano  attivita'  d'interesse   generale   anche   mediante   la 
produzione e lo scambio di beni e servizi di utilita' sociale nonche' 
attraverso forme di mutualita'» sono sostituite dalle  seguenti:  «ai 
soggetti di cui all'articolo 2, comma 1, lettera b), della  legge  19 
agosto 2016, n. 166. 
  20. All'articolo 15 del decreto del Presidente della Repubblica  29 
luglio  1982  n.  571,  comma  6,  le  parole  «i  soggetti  di   cui 
all'articolo 10 del decreto legislativo 4 dicembre 1997, n. 460» sono 
sostituite  dalle  seguenti:  «gli  enti  del   Terzo   settore   non 
commerciali di cui all'articolo 79, comma 5,  del  codice  del  Terzo 
settore di cui all'articolo 1, comma 2, lettera  b),  della  legge  6 
giugno 2016, n. 106». 
  21. All'articolo 1, comma 236, della legge 27 dicembre 2013, n. 147 
le parole «i soggetti di cui all'articolo 10 del decreto  legislativo 
4 dicembre 1997, n. 460» sono sostituite dalle  seguenti:  «gli  enti 
del Terzo settore non commerciali di cui all'articolo  79,  comma  5, 
del codice del Terzo settore di cui all'articolo 1, comma 2,  lettera 
b), della legge 6 giugno 2016, n. 106». 
  22. All'articolo 1, comma 1 della legge 25 giugno 2003, n.  155  le 
parole «i soggetti di cui all'articolo 10 del decreto  legislativo  4 
dicembre 1997, n. 460» sono sostituite dalle seguenti: «gli enti  del 
Terzo settore non commerciali di cui all'articolo 79,  comma  5,  del 
codice del Terzo settore di cui all'articolo 1, comma 2, lettera  b), 

della legge 6 giugno 2016, n. 106». 
  23. All'articolo 157,  comma  1-bis,  del  decreto  legislativo  24 
aprile 2006, n. 219, sono apportate le seguenti modifiche: 
    a) le parole «organizzazioni non lucrative  di  utilita'  sociale 
(ONLUS)» sono sostituite dalle seguenti: «enti del Terzo settore  non 
commerciali di cui all'articolo 79, comma 5,  del  codice  del  Terzo 
settore di cui all'articolo 1, comma 2, lettera  b),  della  legge  6 
giugno 2016, n. 106»; 
    b) le parole «Alle ONLUS» sono sostituite dalle  seguenti:  «Agli 
enti del Terzo settore non commerciali di cui all'articolo 79,  comma 
5, del codice del Terzo settore  di  cui  all'articolo  1,  comma  2, 
lettera b), della legge 6 giugno 2016, n. 106». 

Titolo XI  

DEI CONTROLLI E DEL COORDINAMENTO 

                               Art. 90 

        Controlli e poteri sulle fondazioni del Terzo settore 

  1. I controlli e i poteri di cui agli articoli  25,  26  e  28  del 
codice civile sono esercitati  sulle  fondazioni  del  Terzo  settore 
dall'Ufficio del Registro unico nazionale del Terzo settore. 

                               Art. 91 

             Sanzioni a carico dei rappresentanti legali 
            e dei componenti degli organi amministrativi 

  1. In caso di distribuzione, anche indiretta, di utili e avanzi  di 
gestione, fondi e riserve comunque  denominate  a  un  fondatore,  un 
associato, un lavoratore o  un  collaboratore,  un  amministratore  o 
altro componente di un organo associativo dell'ente, anche  nel  caso 
di recesso o di ogni altra ipotesi di  scioglimento  individuale  del 
rapporto associativo, i rappresentanti legali e  i  componenti  degli 
organi amministrativi dell'ente del Terzo settore che hanno  commesso 
la violazione o che hanno concorso a commettere  la  violazione  sono 
soggetti alla sanzione amministrativa pecuniaria da 5.000,00  euro  a 

 
 
 
 
 
 
 
 
 
 
20.000,00 euro. 
  2. In caso di devoluzione  del  patrimonio  residuo  effettuata  in 
assenza o in difformita' al parere dell'Ufficio  del  Registro  unico 
nazionale, i  rappresentanti  legali  e  i  componenti  degli  organi 
amministrativi degli enti del Terzo settore  che  hanno  commesso  la 
violazione o che hanno  concorso  a  commettere  la  violazione  sono 
soggetti alla sanzione amministrativa pecuniaria da 1.000,00  euro  a 
5.000,00 euro. 
  3. Chiunque utilizzi illegittimamente  l'indicazione  di  ente  del 
Terzo  settore,  di  associazione  di   promozione   sociale   o   di 
organizzazione di volontariato oppure i corrispondenti acronimi, ETS, 
APS e ODV, e' punito con la  sanzione  amministrativa  pecuniaria  da 
2.500,00 euro a 10.000,00 euro. La sanzione medesima  e'  raddoppiata 
qualora l'illegittimo utilizzo sia finalizzato ad ottenere  da  terzi 
l'erogazione di denaro o di altre utilita'. 
  4. Le sanzioni di cui ai commi 1, 2  e  3  e  di  cui  al  comma  5 
dell'articolo  48  sono  irrogate  dall'Ufficio  del  Registro  unico 
nazionale del Terzo settore ai sensi dell'articolo 45. 
  5. Le somme dovute a  titolo  di  sanzioni  previste  dal  presente 
articolo sono versate all'entrata del bilancio dello  Stato,  secondo 
modalita' da definirsi con decreto del Ministro dell'economia e delle 
finanze, di concerto con il Ministro del  lavoro  e  delle  politiche 
sociali. 

                               Art. 92 

          Attivita' di monitoraggio, vigilanza e controllo 

  1. Al fine di garantire l'uniforme  applicazione  della  disciplina 
legislativa, statutaria e regolamentare  applicabile  agli  Enti  del 
Terzo settore e l'esercizio dei relativi controlli, il Ministero  del 
lavoro e delle politiche sociali: 
    a) vigila sul sistema  di  registrazione  degli  enti  del  Terzo 
settore nel rispetto dei requisiti previsti  dal  presente  codice  e 
monitora lo svolgimento delle attivita'  degli  Uffici  del  Registro 
unico nazione del Terzo settore operanti a livello regionale; 
    b)  promuove  l'autocontrollo  degli  enti  del   Terzo   settore 
autorizzandone l'esercizio da parte delle reti associative  nazionali 
iscritte nell'apposita sezione del registro  unico  nazionale  e  dei 
Centri  di  servizio  per  il  volontariato  accreditati   ai   sensi 
dell'articolo 61; 
    c) predispone e trasmette alle Camere, entro il 30 giugno di ogni 
anno, una relazione sulle  attivita'  di  vigilanza,  monitoraggio  e 
controllo svolte sugli enti del Terzo settore anche  sulla  base  dei 
dati acquisiti attraverso le relazioni di cui all'articolo 95,  commi 
2 e 3, nonche' sullo stato del sistema di registrazione di  cui  alla 
lettera b). 

 
 
 
  2.  Restano  fermi  i  poteri   delle   amministrazioni   pubbliche 
competenti in ordine ai controlli, alle verifiche ed  alla  vigilanza 
finalizzati ad  accertare  la  conformita'  delle  attivita'  di  cui 
all'articolo  5  alle   norme   particolari   che   ne   disciplinano 
l'esercizio. 

                               Art. 93 

                              Controllo 

  1. I controlli sugli enti del Terzo  settore  sono  finalizzati  ad 
accertare: 
    a)  la  sussistenza  e  la  permanenza  dei  requisiti  necessari 
all'iscrizione al Registro unico nazionale del Terzo settore; 
    b) il perseguimento delle finalita' civiche, solidaristiche o  di 
utilita' sociale; 
    c) l'adempimento  degli  obblighi  derivanti  dall'iscrizione  al 
Registro unico nazionale del Terzo settore; 
    d) il diritto di avvalersi dei benefici anche fiscali e del 5 per 
mille derivanti dall'iscrizione  nel  Registro  unico  nazionale  del 
Terzo settore; 
    e) il corretto impiego delle  risorse  pubbliche,  finanziarie  e 
strumentali, ad essi attribuite. 
  2. Alle imprese sociali  si  applicano  le  disposizioni  contenute 
nell'articolo 15 del  decreto  legislativo  recante  revisione  della 
disciplina in materia di impresa  sociale,  di  cui  all'articolo  1, 
comma 2, lettera c), della legge 6 giugno 2016, n. 106. 
  3.  L'ufficio  del  Registro  unico  nazionale  del  Terzo  settore 
territorialmente competente esercita le attivita' di controllo di cui 
alle lettere a), b) e c) del comma 1, nei confronti  degli  enti  del 
Terzo settore  aventi  sede  legale  sul  proprio  territorio,  anche 
attraverso   accertamenti   documentali,   visite    ed    ispezioni, 
d'iniziativa, periodicamente o  in  tutti  i  casi  in  cui  venga  a 
conoscenza di atti o fatti  che  possano  integrare  violazioni  alle 
disposizioni del presente codice, anche con riferimento  ai  casi  di 
cui al comma 1, lettera b). In caso di enti che  dispongano  di  sedi 
secondarie in regioni diverse da quella della sede legale,  l'ufficio 
del Registro unico nazionale del Terzo settore  competente  ai  sensi 
del primo periodo puo', ove necessario, attivare forme  di  reciproca 
collaborazione e assistenza con  i  corrispondenti  uffici  di  altre 
regioni per l'effettuazione di controlli presso le sedi operative, le 
articolazioni territoriali e gli organismi affiliati  degli  enti  di 
terzo settore interessati. 
  4. Le amministrazioni pubbliche e gli enti territoriali che erogano 
risorse  finanziarie  o  concedono  l'utilizzo  di  beni  immobili  o 
strumentali di qualunque genere agli enti del Terzo  settore  per  lo 
svolgimento  delle  attivita'  statutarie  di   interesse   generale, 

 
 
 
dispongono i controlli amministrativi e contabili di cui alla lettera 
e) del comma 1 necessari a verificarne il corretto utilizzo da  parte 
dei beneficiari. 
  5. Le reti associative di cui all'articolo  41,  comma  2  iscritte 
nell'apposita sezione del Registro unico nazionale del Terzo  settore 
e gli enti accreditati come Centri di servizio  per  il  volontariato 
previsti dall'articolo 61, appositamente  autorizzati  dal  Ministero 
del lavoro e delle politiche sociali, possono svolgere  attivita'  di 
controllo ai sensi del comma 1, lettere a), b) e c) nei confronti dei 
rispettivi aderenti. 
  6. Ai fini del rilascio dell'autorizzazione di cui al comma  5,  le 
reti  associative  nazionali  ed  i  Centri  di   servizio   per   il 
volontariato devono risultare in possesso  dei  requisiti  tecnici  e 
professionali stabiliti con il decreto di cui all'articolo  96,  tali 
da garantire un efficace espletamento delle attivita'  di  controllo. 
L'autorizzazione   e'   rilasciata   entro novanta    giorni    dalla 
presentazione dell'istanza e mantiene validita'  fino  alla  avvenuta 
cancellazione  della  rete  associativa  dall'apposita  sezione   del 
Registro unico nazionale del Terzo settore,  ai  sensi  dell'articolo 
41, o alla revoca dell'accreditamento del CSV, ai sensi dell'articolo 
66 o fino alla revoca della stessa autorizzazione di cui al comma  5, 
disposta in caso di accertata inidoneita' della  rete  associativa  o 
del Centro di servizio ad assolvere  efficacemente  le  attivita'  di 
controllo nei confronti dei  propri  aderenti.  Decorso  il  predetto 
termine di novanta giorni, l'autorizzazione si intende rilasciata. 
  7.  L'attivita'  di  controllo  espletata  dalle  reti  associative 
nazionali e dai Centri di servizio per il volontariato autorizzati ai 
sensi  del  presente  articolo  e'  sottoposta  alla  vigilanza   del 
Ministero del lavoro e delle politiche sociali. 

                               Art. 94 

            Disposizioni in materia di controlli fiscali 

  1. Ai  fini  dell'applicazione  delle  disposizioni  del  titolo  X 
l'Amministrazione finanziaria  esercita  autonomamente  attivita'  di 
controllo in merito al rispetto di quanto previsto dagli articoli  8, 
9, 13, 15, 23, 24 nonche' al possesso  dei  requisiti  richiesti  per 
fruire delle agevolazioni fiscali previste per  i  soggetti  iscritti 
nel Registro unico nazionale del Terzo settore  di  cui  all'articolo 
45, avvalendosi dei poteri istruttori previsti dagli articoli 32 e 33 
del decreto del Presidente della Repubblica 29 settembre 1973, n. 600 
e dagli articoli 51 e 52 del decreto del Presidente della  Repubblica 
26 ottobre 1972, n. 633 e, in presenza di violazioni,  disconosce  la 
spettanza  del  regime  fiscale  applicabile  all'ente   in   ragione 
dell'iscrizione nel  Registro  unico  nazionale  del  Terzo  settore. 
L'ufficio che procede alle attivita' di  controllo  ha  l'obbligo,  a 

 
 
 
pena di nullita' del  relativo  atto  di  accertamento,  di  invitare 
l'ente a comparire per fornire  dati  e  notizie  rilevanti  ai  fini 
dell'accertamento. L'ufficio del Registro unico nazionale  del  Terzo 
settore  trasmette  all'Amministrazione  finanziaria  gli  esiti  dei 
controlli  di  competenza,  ai  fini  dell'eventuale  assunzione  dei 
conseguenti provvedimenti. 
  2.  L'Amministrazione  finanziaria,  a  seguito  dell'attivita'  di 
controllo, trasmette all'ufficio del  Registro  unico  nazionale  del 
Terzo settore ogni elemento utile ai fini della valutazione in merito 
all'eventuale cancellazione dal Registro unico di cui all'articolo 45 
ove ne ricorrano i presupposti. 
  3. Resta fermo il  controllo  eseguito  dall'ufficio  del  Registro 
Unico  nazionale  del  Terzo   settore   ai   fini   dell'iscrizione, 
aggiornamento e cancellazione degli enti nel Registro medesimo. 
  4. Agli enti del Terzo settore non si applicano le disposizioni  di 
cui all'articolo 30  del  decreto-legge  29  novembre  2008  n.  185, 
convertito, con modificazioni dalla legge 28 gennaio  2009,  n.  2  e 
comunque tali enti non sono tenuti alla  presentazione  dell'apposito 
modello di cui al comma 1 del medesimo articolo 30. 

                               Art. 95 

                              Vigilanza 

  1. La funzione di vigilanza, esercitata dal Ministero del lavoro  e 
delle politiche sociali, e' finalizzata a verificare il funzionamento 
del sistema di registrazione degli  enti  del  Terzo  settore  e  del 
sistema dei controlli al fine di assicurare principi  di  uniformita' 
tra i registri regionali all'interno del Registro unico  nazionale  e 
una  corretta  osservanza  della  disciplina  prevista  nel  presente 
codice. 
  2. A tal fine, entro il 15 marzo di  ogni  anno  le  Regioni  e  le 
Province  autonome  trasmettono  al  Ministero  del  lavoro  e  delle 
politiche sociali una relazione sulle attivita' di  iscrizione  degli 
enti al Registro unico nazionale del Terzo  settore  e  di  revisione 
periodica  con  riferimento  ai   procedimenti   conclusi   nell'anno 
precedente e sulle criticita' emerse, nonche' sui controlli  eseguiti 
nel medesimo periodo e i relativi esiti. 
  3. L'Organismo  nazionale  di  controllo  di  cui  all'articolo  64 
trasmette al Ministero  del  lavoro  e  delle  politiche  sociali  la 
relazione annuale sulla propria attivita' e sull'attivita' e lo stato 
dei Centri di servizio per il volontariato entro il termine  previsto 
nel medesimo articolo. 
  4.  Il  Ministero  del  lavoro  e  delle  politiche  sociali   puo' 
effettuare verifiche, anche in  loco  avvalendosi  degli  Ispettorati 
territoriali del lavoro, o a campione, sulle operazioni effettuate  e 
sulle attivita' svolte dagli enti autorizzati al controllo, ai  sensi 

 
 
 
dell'articolo 80  93,  dirette  al  soddisfacimento  delle  finalita' 
accertative espresse nel comma 1. 
  5. La vigilanza sugli enti di cui all'articolo 1, comma 1,  lettera 
a), della legge 19 novembre 1987, n. 476 e' esercitata dal  Ministero 
del lavoro e delle politiche sociali. Negli organi  di  controllo  di 
tali enti deve essere assicurata la  presenza  di  un  rappresentante 
dell'Amministrazione vigilante.  Gli  enti  medesimi  trasmettono  al 
Ministero del lavoro e delle politiche sociali  il  bilancio  di  cui 
all'articolo  13  entro  dieci  giorni  dalla  sua  approvazione.  Al 
Ministero del lavoro e delle politiche  sociali  sono  trasferite  le 
competenze  relative  alla  ripartizione  dei   contributi   di   cui 
all'articolo 2, comma 466, della legge 24 dicembre  2007,  n.  244  e 
successive modificazioni. 

                               Art. 96 

                     Disposizioni di attuazione 

  1. Ai sensi dell'articolo 7, comma 4, della legge 6 giugno 2016, n. 
106, con decreto del Ministro del lavoro e delle  politiche  sociali, 
sentito  il  Ministro  dell'interno  e  previa  intesa  in  sede   di 
Conferenza permanente per i rapporti tra lo Stato, le  Regioni  e  le 
Province autonome di Trento e Bolzano,  sono  definiti  le  forme,  i 
contenuti, i termini e le modalita' per l'esercizio delle funzioni di 
vigilanza, controllo e monitoraggio, le modalita' di raccordo con  le 
altre  Amministrazioni  interessate  e  gli  schemi  delle  relazioni 
annuali. Con il medesimo decreto sono altresi' individuati i criteri, 
i requisiti e le procedure per l'autorizzazione  all'esercizio  delle 
attivita' di controllo da parte delle reti  associative  nazionali  e 
dei Centri di servizio per il volontariato, le forme di vigilanza  da 
parte del Ministero del lavoro e delle politiche sociali sui soggetti 
autorizzati,  nonche'  i  criteri,  che  tengano  anche  conto  delle 
dimensioni degli enti da controllare e delle attivita'  da  porre  in 
essere, per l'attribuzione ai soggetti autorizzati  ad  effettuare  i 
controlli  ai  sensi  dell'articolo  93,   delle   relative   risorse 
finanziarie, entro il limite massimo di 5 milioni di  euro  annui,  a 
decorrere dall'anno 2019. 

                               Art. 97 

              Coordinamento delle politiche di governo 

  1. E' istituita, presso la Presidenza del Consiglio  dei  ministri, 
una Cabina di regia con il compito di coordinare, in raccordo  con  i 
ministeri  competenti,  le  politiche  di  governo  e  le  azioni  di 
promozione e di  indirizzo  delle  attivita'  degli  enti  del  Terzo 

 
 
 
 
 
 
settore. 
  2. Ai fini di cui al comma 1, la Cabina di regia: 
    a)  coordina  l'attuazione  del  presente  codice  al   fine   di 
assicurarne  la  tempestivita',  l'efficacia   e   la   coerenza   ed 
esprimendo, la' dove prescritto, il proprio orientamento in ordine ai 
relativi decreti e linee guida; 
    b) promuove le  attivita'  di  raccordo  con  le  amministrazioni 
pubbliche interessate, nonche' la definizione di accordi,  protocolli 
di intesa o  convenzioni,  anche  con  enti  privati,  finalizzati  a 
valorizzare l'attivita' degli enti del Terzo settore e  a  sviluppare 
azioni di sistema; 
    c) monitora lo stato di attuazione del presente codice  anche  al 
fine di segnalare eventuali soluzioni correttive e di miglioramento. 
  3. La composizione e le modalita' di funzionamento della Cabina  di 
regia sono stabilite con decreto del  Presidente  del  Consiglio  dei 
ministri, da adottare, di concerto con il Ministro del lavoro e delle 
politiche sociali, entro tre mesi dalla data di entrata in vigore del 
presente  codice,  assicurando  la  presenza  di  rappresentanti  del 
sistema degli enti territoriali. La  partecipazione  alla  Cabina  di 
regia e' gratuita e non da'  diritto  alla  corresponsione  di  alcun 
compenso,  indennita',   emolumento   o   rimborso   spese   comunque 
denominato. 
  4. All'attuazione del presente articolo si provvede con le  risorse 
umane, strumentali e finanziarie disponibili a legislazione vigente e 
senza nuovi o maggiori oneri a carico della finanza pubblica. 

Titolo XII  

DISPOSIZIONI TRANSITORIE E FINALI 

                               Art. 98 

                     Modifiche al codice civile 

  1. Dopo l'articolo 42 del codice civile, e' inserito il seguente: 
  «Art. 42-bis (Trasformazione, fusione e scissione).  -  Se  non  e' 
espressamente escluso  dall'atto  costitutivo  o  dallo  statuto,  le 
associazioni riconosciute e non riconosciute e le fondazioni  di  cui 
al presente titolo possono operare reciproche trasformazioni, fusioni 
o scissioni. 

 
 
 
 
 
 
 
  La trasformazione produce gli effetti  di  cui  all'articolo  2498. 
L'organo di amministrazione deve predisporre una  relazione  relativa 
alla situazione  patrimoniale  dell'ente  in  via  di  trasformazione 
contenente  l'elenco  dei  creditori,  aggiornata  a  non   piu'   di 
centoventi giorni precedenti la delibera di  trasformazione,  nonche' 
la relazione di  cui  all'articolo  2500-sexies,  secondo  comma.  Si 
applicano  inoltre  gli  articoli  2499,  2500,  2500-bis,  2500-ter, 
secondo comma, 2500-quinquies e 2500-nonies, in quanto compatibili. 
  Alle fusioni e alle scissioni  si  applicano,  rispettivamente,  le 
disposizioni di cui alle sezioni II e III del capo X, titolo V, libro 
V, in quanto compatibili. 
  Gli  atti  relativi  alle  trasformazioni,  alle  fusioni  e   alle 
scissioni per i quali il libro V prevede  l'iscrizione  nel  Registro 
delle imprese sono iscritti nel  Registro  delle  Persone  Giuridiche 
ovvero, nel caso di  enti  del  Terzo  settore,  nel  Registro  unico 
nazionale del Terzo settore.». 

                               Art. 99 

                         Modifiche normative 

  1. Al decreto legislativo 28 settembre 2012, n. 178 sono  apportate 
le seguenti modificazioni: 
    a) all'articolo 1, comma 1, le parole: «nei registri regionali  e 
provinciali delle associazioni di promozione sociale, applicandosi ad 
essa, per quanto non diversamente disposto dal presente  decreto,  la 
legge 7 dicembre 2000, n. 383» sono sostituite dalle seguenti: «nella 
sezione organizzazioni di volontariato del registro  unico  nazionale 
del Terzo settore, applicandosi ad essa, per quanto non  diversamente 
disposto dal presente decreto, il codice del  Terzo  settore  di  cui 
all'articolo 1, comma 2, lettera b), della legge 6  giugno  2016,  n. 
106»; 
    b) all'articolo 1, comma 6, le parole: «L'utilizzazione da  parte 
della Associazione delle risorse  disponibili  a  livello  nazionale, 
regionale e locale per  le  Associazioni  di  promozione  sociale  e' 
condizionata all'emanazione di un decreto del Ministro della  salute, 
di concerto con il Ministro del lavoro  e  delle  politiche  sociali, 
sentita la Conferenza per i rapporti tra lo Stato, le  regioni  e  le 
province autonome di Trento e Bolzano, con il quale e'  stabilita  la 
misura massima della medesima utilizzazione» sono soppresse; 
    c) all'articolo 1-bis, le parole: «nei registri provinciali delle 
associazioni di promozione sociale, applicandosi ad essi, per  quanto 
non diversamente disposto dal presente decreto, la legge  7  dicembre 
2000,  n.  383»  sono  sostituite  dalle  seguenti:  «nella   sezione 
organizzazioni di volontariato del registro unico nazionale del Terzo 
settore, applicandosi ad essi, per quanto non  diversamente  disposto 
dal presente decreto, il codice del Terzo settore di cui all'articolo 

 
 
 
1, comma 2, lettera b), della legge 6 giugno 2016, n. 106». 
  2. All'articolo 26, comma 2, della legge 11 agosto 2014 n.  125  le 
parole «Organizzazioni non lucrative  di  utilita'  sociale  (ONLUS)» 
sono sostituite dalle seguenti «enti  del  Terzo  settore  (ETS)  non 
commerciali di cui all'articolo 79, comma 5,  del  codice  del  Terzo 
settore di cui all'articolo 1, comma 2, lettera  b),  della  legge  6 
giugno 2016, n. 106». 
  3. ((A decorrere dal periodo d'imposta successivo a quello in corso 
al 31 dicembre 2017 e fino all'abrogazione di cui  all'articolo  102, 
comma 2, lettera h),)) all'articolo 14, comma 1, del decreto-legge 14 
marzo 2005, n. 35 dopo le parole: «Le  liberalita'  in  denaro  o  in 
natura erogate da persone fisiche o da enti soggetti all'imposta  sul 
reddito delle societa'» sono soppresse  le  seguenti  «in  favore  di 
organizzazioni non lucrative di utilita' sociale di cui  all'articolo 
10, commi 1, 8 e 9, del decreto legislativo 4 dicembre 1997, n.  460, 
nonche' quelle  erogate  in  favore  di  associazioni  di  promozione 
sociale iscritte nel registro  nazionale  previsto  dall'articolo  7, 
commi 1 e 2, della legge 7 dicembre 2000, n. 383,».((1)) 

------------- 
AGGIORNAMENTO (1) 
  Il D.L. 16 ottobre 2017, n. 148, convertito con modificazioni dalla 
L. 4 dicembre 2017, n. 172, ha disposto (con l'art.  5-sexies,  comma 
1) che "Pertanto, le disposizioni  di  carattere  fiscale  richiamate 
dagli articoli 99, comma 3, e 102, comma 1, del  medesimo  codice  di 
cui al decreto legislativo n.  117  del  2017  continuano  a  trovare 
applicazione senza soluzione  di  continuita'  fino  al  31  dicembre 
2017". 

                              Art. 100 

          Clausola di salvaguardia per le Province autonome 

  1. Le disposizioni del  presente  decreto  sono  applicabili  nelle 
regioni a statuto speciale e nelle Province autonome di Trento  e  di 
Bolzano compatibilmente con i rispettivi statuti e le relative  norme 
di attuazione, anche con riferimento  alla  legge  costituzionale  18 
ottobre 2001, n. 3. 
  2.  Tenendo  conto   della   tutela   delle   minoranze,   prevista 
dall'articolo 6 della Costituzione e dallo Statuto di  Autonomia,  la 
Provincia autonoma di Bolzano disciplina l'istituzione  e  la  tenuta 
del registro unico del Terzo settore e l'utilizzo degli  acronimi  di 
cui  al  presente  codice,  nonche'   le   funzioni   di   vigilanza, 
monitoraggio e controllo pubblico di cui al presente codice del terzo 
settore, nel rispetto dei principi previsti dagli articoli 99  e  100 
del testo unico di cui al decreto del Presidente della Repubblica  31 
agosto 1972, n. 670. 

 
 
 
 
                              Art. 101 

                  Norme transitorie e di attuazione 

  1. Ogni riferimento nel presente decreto al Consiglio nazionale del 
Terzo settore diviene efficace dalla data di adozione del decreto  di 
nomina dei suoi componenti ai sensi dell'articolo 59, comma  3.  Ogni 
riferimento nel presente decreto  al  Registro  unico  nazionale  del 
Terzo settore  diviene  efficace  dalla  sua  operativita'  ai  sensi 
dell'articolo 53, comma 2. 
  2. Fino all'operativita' del Registro  unico  nazionale  del  Terzo 
settore, continuano ad applicarsi le norme previgenti ai fini  e  per 
gli effetti derivanti dall'iscrizione degli enti nei Registri  Onlus, 
Organizzazioni di Volontariato, Associazioni  di  promozione  sociale 
che si adeguano alle disposizioni inderogabili del  presente  decreto 
entro il ((31  dicembre  2022)).  Entro  il  medesimo  termine,  esse 
possono modificare i propri statuti con le modalita' e le maggioranze 
previste per le deliberazioni dell'assemblea  ordinaria  al  fine  di 
adeguarli  alle  nuove  disposizioni  inderogabili  o  di  introdurre 
clausole  che  escludono   l'applicazione   di   nuove   disposizioni 
derogabili mediante specifica clausola statutaria. (7) 
  3. Il requisito dell'iscrizione al  Registro  unico  nazionale  del 
Terzo   settore   previsto   dal   presente   decreto,   nelle   more 
dell'istituzione del Registro medesimo,  si  intende  soddisfatto  da 
parte  delle  reti  associative  e  degli  enti  del  Terzo   settore 
attraverso  la  loro  iscrizione  ad  uno  dei  registri  attualmente 
previsti dalle normative di settore. 
  4. Le reti associative, ove necessario, integrano,  entro  diciotto 
mesi dalla data di entrata in vigore del presente decreto, il proprio 
statuto secondo le  previsioni  di  cui  all'articolo  41,  comma  1, 
lettera b) e comma 2, pena l'automatica  cancellazione  dal  relativo 
registro. 
  5. I comitati di gestione di  cui  all'articolo  2,  comma  2,  del 
decreto del Ministro del tesoro  8  ottobre  1997,  pubblicato  nella 
Gazzetta Ufficiale n. 241 del 15 ottobre  1997,  sono  sciolti  dalla 
data di costituzione dei relativi OTC, e il loro  patrimonio  residuo 
e'  devoluto  entro  novanta  giorni  dallo  scioglimento   al   FUN, 
nell'ambito  del  quale  conserva  la  sua  precedente   destinazione 
territoriale.  I  loro  presidenti  ne  diventano  automaticamente  i 
liquidatori.  Al  FUN  devono  inoltre  essere  versate  dalle   FOB, 
conservando la  loro  destinazione  territoriale,  tutte  le  risorse 
maturate, ma non ancora versate, in favore dei fondi speciali di  cui 
all'articolo 15 della legge 11 agosto 1991, n. 266. 
  6. In sede di prima applicazione del presente decreto e fino al  31 
dicembre 2017, sono accreditati come CSV gli enti gia' istituiti come 
CSV in forza del decreto del Ministro  del  tesoro  8  ottobre  1997. 
Successivamente a  tale  data,  tali  enti,  o  eventualmente  l'ente 

 
 
 
risultante dalla loro fusione o aggregazione, sono valutati  ai  fini 
dell'accreditamento in base alle disposizioni del  presente  decreto. 
Nel caso di valutazione negativa, si  procede  all'accreditamento  di 
altri enti secondo le  norme  del  presente  decreto.  All'ente  gia' 
istituito CSV in forza del decreto del Ministro del tesoro 8  ottobre 
1997, che non risulti accreditato sulla base delle norme del presente 
decreto, si applica, per quanto attiene  agli  effetti  finanziari  e 
patrimoniali, l'articolo 63, commi 4 e 5. 
  7. Il divieto di cui all'articolo 61, comma 1, lettera j),  non  si 
applica alle cariche sociali in essere  al  momento  dell'entrata  in 
vigore del  presente  decreto  e  fino  alla  naturale  scadenza  del 
relativo mandato, cosi' come determinato dallo statuto al momento del 
conferimento. 
  8. La perdita della qualifica di ONLUS, a  seguito  dell'iscrizione 
nel Registro unico nazionale degli enti del Terzo settore,  anche  in 
qualita' di impresa sociale, non integra un'ipotesi  di  scioglimento 
dell'ente ai sensi  e  per  gli  effetti  di  quanto  previsto  dagli 
articoli 10, comma 1, lettera f), del decreto legislativo 4  dicembre 
1997, n. 460, e articolo 4, comma 7,  lettera  b),  del  decreto  del 
Presidente della Repubblica 26 ottobre 1972, n.  633.  Per  gli  enti 
associativi, l'iscrizione nel  Registro  unico  nazionale  del  Terzo 
settore, anche in qualita' di impresa sociale, non integra un'ipotesi 
di scioglimento dell'ente, ai sensi  e  per  gli  effetti  di  quanto 
previsto dal comma 8 dell'articolo 148 del testo unico delle  imposte 
sui redditi, approvato con decreto del Presidente della Repubblica 22 
dicembre 1986. Le disposizioni che precedono rilevano  anche  qualora 
l'iscrizione al Registro unico nazionale del  Terzo  settore  avvenga 
prima dell'autorizzazione della Commissione europea di cui  al  comma 
10. 
  9. Tenuto conto di quanto previsto dall'articolo 1, comma 7,  della 
legge 6 giugno 2016, n. 106, a far data dall'entrata in vigore  delle 
disposizioni contenute nel presente decreto e' svolto  uno  specifico 
monitoraggio, coordinato dalla Cabina di regia  di  cui  all'articolo 
97, con l'obiettivo di raccogliere e valutare le  evidenze  attuative 
che emergeranno nel periodo transitorio ai  fini  della  introduzione 
delle disposizioni integrative e correttive dei decreti attuativi. 
  10. L'efficacia delle disposizioni di cui  agli  articoli  77,  79, 
comma 2-bis, 80 e 86 e'  subordinata,  ai  sensi  dell'articolo  108, 
paragrafo 3, del  Trattato  sul  funzionamento  dell'Unione  europea, 
all'autorizzazione della Commissione europea, richiesta  a  cura  del 
Ministero del lavoro e delle politiche sociali 
  11. Al fine di aumentare il numero  dei  volontari  da  avviare  al 
servizio civile universale, la dotazione del Fondo nazionale  per  il 
servizio civile di cui all'articolo 19 della legge 8 luglio 1998,  n. 
230, e' incrementata di 82 milioni di euro per l'anno 2018,  di  47,2 
milioni di euro per l'anno 2019, di 42,1 milioni di euro  per  l'anno 
2020 e di 10,2 milioni di euro annui a decorrere dal 2022. 
  12. I decreti di cui agli articoli 6 comma 1, 7 comma 2,  13  comma 

3, 14 comma 1, 18 comma 2, 19 comma 2, 46 comma 3,  47  comma  5,  53 
comma 1, 59 comma 3, 62 comma 6, 54 comma 1, 64 comma 3, 65 comma  4, 
76 comma 4, 77 comma 15, 78 comma 3, 81 comma 7, 83  comma  2,  e  96 
comma 1 ove non diversamente disposto, sono  emanati  entro  un  anno 
dall'entrata in vigore del presente decreto. 

------------- 
AGGIORNAMENTO (7) 
  Il D.L. 30 aprile 2019, n. 34, convertito con  modificazioni  dalla 
L. 28 giugno 2019, n. 58, ha disposto (con l'art.  43,  comma  4-bis) 
che "In deroga a quanto previsto  dall'articolo  101,  comma  2,  del 
codice del Terzo settore, di cui  al  decreto  legislativo  3  luglio 
2017, n. 117, i termini per l'adeguamento degli statuti  delle  bande 
musicali, delle organizzazioni non  lucrative  di  utilita'  sociale, 
delle  organizzazioni  di  volontariato  e  delle   associazioni   di 
promozione sociale sono prorogati al 30 giugno 2020". 

                              Art. 102 

                             Abrogazioni 

  1. Sono abrogate le seguenti disposizioni salvo quanto previsto  ai 
commi 2, 3 e 4: 
    a) la legge 11 agosto 1991, n. 266, e la legge 7  dicembre  2000, 
n. 383; 
    ((a-bis) l'articolo 1, comma 1, lettera  b)  e  comma  2,  e  gli 
articoli 2 e 3 della legge 19 novembre 1987, n. 476;)) 
    b) gli articoli 2, 3, 4 e 5, della legge  15  dicembre  1998,  n. 
438; 
    c) il decreto del Ministro del lavoro e delle  politiche  sociali 
14 settembre 2010, n. 177; 
    d) il decreto del Ministro del tesoro  8  ottobre  1997,  recante 
«Modalita' per la costituzione dei fondi speciali per il volontariato 
presso le regioni»; 
    e) l'articolo 100, comma 2, lettera l),  del  testo  unico  delle 
imposte sui redditi,  approvato  con  decreto  del  Presidente  della 
Repubblica 22 dicembre 1986, n. 917; 
    f) l'articolo 15, comma 1, lettera  i-quater),  del  testo  unico 
delle imposte sui redditi, approvato con decreto del Presidente della 
Repubblica 22 dicembre 1986, n. 917; 
    g) l'articolo 15, comma 1, lettera i-bis) del testo  unico  delle 
imposte sui redditi,  approvato  con  decreto  del  Presidente  della 
Repubblica 22 dicembre 1986, n. 917. (1) 
  2. Sono altresi' abrogate le seguenti disposizioni a decorrere  dal 
termine di cui all'articolo 104, comma 2: 
    a) gli articoli da 10 a 29 del  decreto  legislativo  4  dicembre 
1997, n. 460, fatto salvo l'articolo 13, commi 2, 3 e 4; 

 
 
 
 
    b) l'articolo 20-bis, del decreto del Presidente della Repubblica 
29 settembre 1973, n. 600; 
    c) l'articolo 150 del testo  unico  delle  imposte  sui  redditi, 
approvato con decreto del Presidente  della  Repubblica  22  dicembre 
1986, n. 917; 
    d) l'articolo 8, comma 2, primo periodo e comma 4 della legge  11 
agosto 1991, n. 266; 
    e) l'articolo 9-bis del decreto-legge 30 dicembre 1991,  n.  417, 
convertito, con modificazioni, dalla legge 6 febbraio 1992, n. 66; 
    f) l'articolo 2, comma 31, della legge 24 dicembre 2003, n. 350; 
    g) gli articoli 20 e 21 della legge n. 383 del 7 dicembre 2000; 
    h) l'articolo 14, commi 1, 2, 3, 4, 5 e 6  del  decreto-legge  14 
marzo 2005, n. 35, convertito,  con  modificazioni,  dalla  legge  14 
maggio 2005, n. 80. 
  3. Le disposizioni di cui all'articolo 12, comma 2, della legge  11 
agosto 1991, n. 266, all'articolo 13 della legge 7 dicembre 2000,  n. 
383, e all'articolo 96, comma 1, della legge  21  novembre  2000,  n. 
342, sono abrogate a decorrere dalla data di  efficacia  del  decreto 
del Ministro dell'economia e delle finanze di cui  all'articolo  103, 
comma  2,  finalizzato  a   dare   attuazione   a   quanto   previsto 
dall'articolo 73, comma 1. 
  4. Le disposizioni di cui all'articolo 6,  della  legge  11  agosto 
1991, n. 266, agli articoli 7, 8, 9 e 10 della legge 7 dicembre 2000, 
n. 383, nonche' il decreto del Ministro del lavoro e delle  politiche 
sociali 14 novembre 2001, n. 471, sono  abrogate  a  decorrere  dalla 
data di operativita' del Registro unico nazionale del Terzo  settore, 
ai sensi dell'articolo 53. 

------------- 
AGGIORNAMENTO (1) 
  Il D.L. 16 ottobre 2017, n. 148, convertito con modificazioni dalla 
L. 4 dicembre 2017, n. 172, ha disposto (con l'art.  5-sexies,  comma 
1) che "Pertanto, le disposizioni  di  carattere  fiscale  richiamate 
dagli articoli 99, comma 3, e 102, comma 1, del  medesimo  codice  di 
cui al decreto legislativo n.  117  del  2017  continuano  a  trovare 
applicazione senza soluzione  di  continuita'  fino  al  31  dicembre 
2017". 

                              Art. 103 

                      Disposizioni finanziarie 

  1. Agli oneri derivanti dall'attuazione degli articoli 53, 62,  72, 
77, 79, 80, 81, 82 e 83, 84, 85, 86, 96 e 101, pari a 40  milioni  di 
euro per l'anno 2017, a 163 milioni di euro per l'anno 2018, a  166,1 
milioni di  euro  annui  a  decorrere  dall'anno  2019,  si  provvede 
mediante corrispondente riduzione dell'autorizzazione di spesa di cui 

 
 
 
 
all'articolo 1, comma 187, della legge 23 dicembre 2014, n. 190. 
  2. Ai fini dell'attuazione delle disposizioni di cui al comma 1,  e 
all'articolo 73, comma 1, il Ministro dell'economia e  delle  finanze 
e' autorizzato  ad  apportare,  con  propri  decreti,  le  occorrenti 
variazioni di bilancio. 
  3.  Dall'attuazione  delle  ulteriori  disposizioni  del   presente 
decreto non devono derivare nuovi o maggiori  oneri  a  carico  della 
finanza   pubblica.   Le   amministrazioni   interessate   provvedono 
all'attuazione delle disposizioni con le risorse umane, strumentali e 
finanziarie disponibili a legislazione vigente. 

                              Art. 104 

                          Entrata in vigore 

  1. Le disposizioni di cui agli articoli 77, 78, 81, 82,  83  e  84, 
comma 2, 85 comma 7 e dell'articolo 102, comma 1, lettere e), f) e g) 
si applicano in via transitoria a decorrere dal  periodo  di  imposta 
successivo a quello in corso al 31 dicembre 2017 e  fino  al  periodo 
d'imposta di entrata in vigore delle disposizioni di cui al titolo  X 
secondo quanto indicato al comma 2, alle Organizzazioni non lucrative 
di utilita' sociale di cui all'articolo 10, del decreto legislativo 4 
dicembre  1997,  n.  460  iscritte  negli  appositi  registri,   alle 
organizzazioni di volontariato iscritte  nei  registri  di  cui  alla 
legge 11 agosto 1991, n.  266,  e  alle  associazioni  di  promozione 
sociale iscritte nei registri nazionali, regionali e delle  provincie 
autonome di Trento e Bolzano previsti dall'articolo 7 della  legge  7 
dicembre 2000, n. 383. Le disposizioni richiamate al primo periodo si 
applicano, a decorrere dall'operativita' del Registro unico nazionale 
del Terzo settore, agli enti del Terzo settore iscritti nel  medesimo 
Registro. ((Le disposizioni richiamate al primo periodo si applicano, 
a decorrere dall'operativita' del Registro unico nazionale del  Terzo 
settore,  agli  enti  del  Terzo  settore   iscritti   nel   medesimo 
Registro)). (1) 
  2. Le disposizioni del titolo X, salvo quanto previsto dal comma 1, 
si applicano agli enti iscritti  nel  Registro  unico  nazionale  del 
Terzo  settore  a  decorrere  dal  periodo  di   imposta   successivo 
all'autorizzazione della Commissione europea di cui all'articolo 101, 
comma 10, e, comunque, non prima del periodo di imposta successivo di 
operativita' del predetto Registro.(1) 
  3. Il presente decreto entra  in  vigore  il  giorno  successivo  a 
quello  della  sua  pubblicazione  nella  Gazzetta  Ufficiale   della 
Repubblica italiana. 
  Il presente decreto, munito del sigillo dello Stato, sara' inserito 
nella  Raccolta  ufficiale  degli  atti  normativi  della  Repubblica 
italiana. E' fatto obbligo a chiunque spetti di osservarlo e di farlo 
osservare. 

 
 
 
    Dato a Roma, addi' 3 luglio 2017 

                             MATTARELLA 

                                Gentiloni Silveri, Presidente del 
                                Consiglio dei ministri 

                                Poletti, Ministro del lavoro e delle 
                                politiche sociali 

                                Padoan, Ministro dell'economia e 
                                delle finanze 

Visto, il Guardasigilli: Orlando 

------------- 
AGGIORNAMENTO (1) 
  Il D.L. 16 ottobre 2017, n. 148, convertito con modificazioni dalla 
L. 4 dicembre 2017, n. 172, ha disposto (con l'art.  5-sexies,  comma 
1) che "L'articolo 104 del codice di cui  al  decreto  legislativo  2 
agosto 2017, n. 117,  si  interpreta  nel  senso  che  i  termini  di 
decorrenza  indicati  nei  commi  1  e  2  valgono  anche   ai   fini 
dell'applicabilita'  delle   disposizioni   fiscali   che   prevedono 
corrispondentemente modifiche o abrogazioni di  disposizioni  vigenti 
prima della data di entrata in vigore del medesimo codice di  cui  al 
decreto legislativo n. 117 del 2017.  Pertanto,  le  disposizioni  di 
carattere fiscale richiamate dagli articoli 99, comma 3, e 102, comma 
1, del medesimo codice di cui al decreto legislativo n. 117 del  2017 
continuano a trovare applicazione senza soluzione di continuita' fino 
al 31 dicembre 2017". 

 
 
 
 
 
 
 
